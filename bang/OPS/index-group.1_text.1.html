<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>FÆDRA.BRUDSTYKKER AF ET LIVS HISTORIE.[1]</title><meta name="author" content="Herman Bang"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="headingNumber">1. </span>FØRSTE DEL: 
FORHISTORIEN.</h1><div class="teidiv" id="index-group.1_text.1"><div class="tei_front"><div class="pagebreak" id="sg">[Page g]</div><h1>FØRSTE DEL:<br/> FORHISTORIEN.</h1><div class="pagebreak" id="sh">[Page h]</div></div><div class="tei_body"><div class="pagebreak" id="s1">[Page 1]</div><div class="teidiv1" id="index-group.1_text.1_body.1_div.1"><h2><span class="headingNumber">1. </span><span class="head">I.</span></h2><p>Nu var Thorsholm alt, hvad Maag'erne havde tilbage. Før havde skiftevis en Jens og en Jørgen Maag - de to var Slægtens Yndlingsnavne - fra Thorsholm af eiet og styret over Landet fire Mil i Omkreds lige til Fjorden, og Ætten havde hørt til de rigeste i hele Jylland.</p><p>Syg efter Ære havde Slægten altid været, og ydre Glands elskede de. Sønnerne holdt til ved Hove, og Døtrene fik bestandigt stort Gift. Ogsaa til Udlandet drog de - de yngre Børn - og man havde ofte hørt Ry af dem baade paa Valpladser og i Hofsale.</p><p>Kun to af Slægten var det gaaet ilde.</p><p>Erik var den ene. Høit var han steget i Gunst ved det fjerne Hof, hvor han havde slaaet sig til Ro efter mange Eventyr, saa høit, at Landet styredes mer af ham end af Kongen selv. Men saa en Dag styrtede han dybt: Øxen knuste den Hals, en Dronnings Arme havde omslynget.</p><p>Den anden var en Kvinde.</p><p>Ellen Maag var saare smuk med Slægtens krusede Mund og store tungsindige Øine. <span class="pagebreak" id="s2">[Page 2]</span> Velhavende var hun ogsaa - Maagerne var endnu rige - og Ellen havde haft Beilere nok. Men hun havde kun Afslag til Frierne og blev siddende hjemme. Saa hændte det en Sommer - da Jomfru Maag var tredive Aar - at Kongens yngste Søn paa Veien hjem fra et fremmed Hof kom i Besøg paa Thorsholm. Den unge Prins var nitten Aar og smuk, og han blev paa Gaarden i fjorten Dage.</p><p>Om Aftenen holdtes Taffel under Lindene. Men efter Gæstebuddet gik Jomfru Ellen ofte ved Prinsens Arm, og de talte fortroligt, mens det mørknede. Saa, naar Natten faldt ind, og Gæsterne søvnigt brød op fra Drikkelaget, var Jomfru Ellen tidt under Prinsens fagre Ord forsvundet under Humlehavens Ranker, hvor Duften laa krydret og tung,</p><p>Da den unge Prins var borte, gik Livet paa Thorsholm igen sin vante Gang, og Sommer blev Høst, og Lindealléerne, de blev gule og tyndedes. Ellen var bleg og trist; sky for Mennesker blev hun ogsaa, og tilsidst lagde hun sig tilsengs : hun vilde ingen se. En Morgen fandt man hendes Lig i Graven.</p><p>Disse to var de Maagers Slægtsagn.</p><p>Men forfængelig og pragtsyg havde hele Slægten været og en egen Tørst havde den haft efter at naa <em>det yderste</em> i alt. Maade kendte de ikke i noget. Derfor kom der ogsaa Tider, hvor det gik tilbage med Ætten: snart bortsolgtes en Skov, snart afhændedes et Stykke Jordegods, for stort skulde det stadig være paa Thorsholm.</p><div class="pagebreak" id="s3">[Page 3]</div><p>Christen Maag ødte Resterne. Det gik saa galt, at han solgte Gaardens Kobbertag for at skaffe Penge til sine Daarskaber dernede i Versailles, og da han kom hjem, lidt før den store Revolution, var han en forarmet Mand. Hans franske Tjener, en ung Knægt, som han havde fisket i Paris, og som forstod lige godt at bage Omeletter og at pudre et Haar, tættede for Vinduerne i det østre Taarn; og han polstrede Væggene med alle Husets gamle Tæpper - Maag var blevet svært kuldskær i Udlandet - og pakkede ud en Mængde Billeder af nøgne Hyrdinder, som sov paa Silkepuder, eller legede letfærdigt med Hyrder. Saa levede da Maag med Jacques, saaledes hed Tjeneren, baade Sommer og Vinter, godt gjemt bag de polstrede Vægge med de kælne Hyrdinder, og der gik adskillige Aar.</p><p>Men da de franske Soldater under Bernadotte kom herop, var der ved den Afdeling, som kamperede ved Thorsholm, en ung, sortøiet Marketenderske, som sang sydfranske Sange og havde Zigeunerblod i sine Aarer. Hun kom undertiden om Aftenen op til Jacques, der var en køn Karl endnu, og som altid havde en Flaske Cognac staaende i Køkkenskabet.</p><p>Maag saa hende nogle Gange og gav sig i Snak med hende. Det var saa længe siden han havde talt fransk med nogen kvindelig Person. Marketendersken sang for ham, og Sproget og Sangen fremelskede en Erotik, der vel nærmest smagte <span class="pagebreak" id="s4">[Page 4]</span> som Potpourri af gamle Erindringer, men som alligevel førte Jeannette til Altret med den gamle Maag.</p><p>Ægteskabet blev ikke lykkeligt.</p><p>Christen lukkede sig snart igen inde med Hyrdinderne fra Regentskabets Tid, og Jeannette led af Hjemvé. Hun blev mager og huløiet, og hendes Sind var tungt.</p><p>Til Tider tilbragte hun hele Dage i et af de forladte Taarne. Hun krøb op i Vinduet og sad paa Hug i den store Karm med Hovedet lænet til Væggen og Ilænderne om sine Knæ. Saaledes sad hun i Timer. Og uden at hun vidste det, kunde Taarerne trille ned ad hendes Kinder, og hendes Læber hviskede sagte fortvivlede Ord.</p><p>Naar Jacques henimod Aften kom op for at hente hende ned, kunde han kalde flere Gange, for hun hørte det; eller hun vendte Ansigtet om, imod ham, rystede paa Hovedet og blev siddende. Men sagde han saa, at Hr. Maag ventede, reiste hun sig altid stille og fulgte ham. Der var til saadanne Tider en blind Lydighed over hende.</p><p>Men til andre Tider kunde hun blive betaget af en ubændig Lunefuldhed, der svælgede i alle de mest modsatte Stemninger. Da sneg hun sig bort fra Gaarden, og hun strejfede milevidt om gjennem Skoven og over Markerne; eller hun betoges af krampagtig Graad, eller hun dansede i den øde Riddersal og sang dertil.</p><p>Men efter saadanne Dage blev hun altid dobbelt tung af Sind.</p><div class="pagebreak" id="s5">[Page 5]</div><p>Da hun havde været gift med Maag i tre Aar, blev hun frugtsommelig. Under sit Svanger skab faldt hun Dag for Dag niere sammen, og hun døde strax efter Fodselen.</p><p>Arvingen til de Maagers Navn og Fattigdom var en Søn. Han fik Navnet Erik.</p><p>Der blev antaget en Amme, og hun og Jacques var de eneste, der tog sig lidt af Barnet. Christen Maag saa ham kun sjældent og Sønnen syntes ham helt ligegyldig. Saa voksede Erik op, som han kunde bedst; den eneste Lærdom, han fik, var det franske, han talte med Jacques.</p><p>De to var altid sammen. Om Aftenen sneg Erik sig ind i Tjenerkammeret, der var morsomt; Jacques holdt saa meget af at fortælle: om de glade Dage. da Herren og han var unge, om, hvor flot de havde levet i Versailles. Han veiede sjældent saa nøie sine Ord, Jacques, og det var oftest løierlige Ting, som den tolvaars Erik fik at høre.</p><p>Mens Jacques fortalte, drak han flittigt af den gode Cognac, der var saa rar mod Kulden. Erik fik en Slurk med, en til og en til - indtil han faldt i Søvn midt under Historien og sov med Hovedet mod Bordpladen.</p><p>Da Erik var tretten Aar, døde Christen Maag. Drengen sørgede ikke, han havde kjendt saa lidt til sin Fader. Han gik kun omkring underlig forskræmt og uhyggelig, saalænge Liget var i Huset. Og saa var han blevet saa bange for Jacques.</p><p>Han blev paa det Par Dage saa besynderlig <span class="pagebreak" id="s6">[Page 6]</span> gammel og rystende; gik omkring med rokkende Hoved og mimrede og snakkede med sig selv, Erik vidste ikke hvad. Liget lod han flytte ned i Riddersalen, og han gik derinde og puslede hele Dagen.</p><p>Den sidste Aften før Begravelsen gav Jacques Erik en gammel Kjole af Faderens og sagde, han skulde tage den paa. Den var meget for stor, saa Skøderne næsten slæbte efter ham ; Hænderne blev borte helt oppe i Ærmerne.</p><p>Selv havde Jacques Pudderparyk og en gammel grøn Frakke med Guldbroderi, der var halvt slidt af og hang i Laser rundtom. Saa sagde han, at nu skulde de til <span class="italics">Lit de Parade</span>.</p><p>Han gik iforveien og slog Dørene op til Riddersalen.</p><p>Men da Erik saa Faderens gule Ansigt i den aabne Kiste, strittede han ud og vilde ikke ind. Han blev saa ræd.</p><p>Men Jacques greb ham om Haandleddet, saa han troede han skulde synke i Knæ ved det, - og han førte ham hen mod Kisten og Kandelabrene, der vare behængte med noget sort Flor. Erik kendte det godt fra de gamle Portrætter, der havde det hængt om Rammerne i mange Aar.</p><p>Drengen rystede, saa han næppe kunde gaa; og han kunde ikke vriste Øinene fra Ligets Ansigt: man saa Gummerne i den tandløse Mund.</p><p>Jacques blev ved at trække i ham, helt hen til Kisten.</p><div class="pagebreak" id="s7">[Page 7]</div><p>Ræd lukkede han Ølnene; da han aabnede dem igen, saa han hen over Liget paa et Bord ved Hovedgærdet, og han stod pludselig stille og stirrede. Paa et rødt Tæppe laa der helt fuldt af Handsker, gamle Rester af Sløifer og Stumper af Slør. Men midt paa Bordet stod der to Atlaskes Sko med Sølvbroderi; fra dem kunde Erik ikke vende sine Øine.</p><p>Jacques gav sig til at synge af fuld Hals. Men Erik saa uafbrudt paa Silkeskoene og fra dem hen paa det grøngule Ansigt og det store malede Vaabenskjold paa Liglagenet over Knæerne. Det var det store Vaabenskjold fra Vestibulen ; der var Huller rundtomkring. Erik havde saa tidt skudt til Skive efter det med sin Flitsbue.</p><p>Jacques knælede, og halvt uden at vide det gjorde Erik det samme. Tjeneren laa og mumlede og nikkede, og Erik begyndte at rokke med Hovedet, mens Lysene osede; lidt efter lidt tabte han Bevidstheden og Hovedet faldt ned paa hans Bryst.</p><p>Men da han pludselig vaagnede ved at støde sit Hoved, der dinglede, mod Fliserne, skreg han og fór hvinende ud af Salen.</p><p>Jacques gav sig til at pusle om Liget og samlede omhyggeligt alle Relikvierne sammen paa Bordet. Han kendte de fleste, og han gik og mumlede og smilte, mens han samlede det hele sammen i et lyserødt Flor og lagde det under Hovedgærdet. Der stod Skum ud af Christen Maags tandløse Mund, da Jacques løftede hans Hoved.</p><div class="pagebreak" id="s8">[Page 8]</div><p>Erik listede rundt ude i den mørke Gang, og hans Tænder klaprede, da Kistelaaget blev slaaet til.</p><p>Saa sov Christen Maag den evige Søvn med Hovedet hvilende paa sit Livs Relikvier.</p><p>Erik kom efter Begravelsen til Veile. Til Formynder fik han en Prokurator, der pryglede ham en hel Del og ellers lod ham løbe, som han vilde. Han kom i en lav Klasse i Skolen, og der sad han saa og drev og blev en lang, opløben Knægt med hørgul Manke og døsige Øine. Munden var de Maagers: en kruset, begærlig Mund, som lignede en Kvindes.</p><p>Dorsk var han altid og halv søvnig: han havde en egen Lyst til at flyde henad Bænken.</p><p>Han havde Ingen Venner.</p><p>Opdragelse fik han ikke noget af. Der kunde komme ind i hans Liv lige alt, hvad Tid og Lejlighed bragte. Men hvad han egentlig modtog af Livet, var vanskeligt at sige, thi han lignede nærmest saadan en stor Hund, der ligger doven og bare ser ligeglad paa det hele.</p><p>Da han var seksten Aar, kom han til Landvæsenet. Han pløiede, spiste overmaade meget og drak ikke mindre. Levede i det hele et stærkt animalsk Liv, hvor intet aandeligt kom op i ham. Efter nye fire Aars Forløb tog han hjem til Thorsholm og tog fat paa Driften. Han forsøgte sig i Studeopdrætning og bragte Avl og Indtægt ikke saa lidt op. Hans Selskab var Prangerne <span class="pagebreak" id="s9">[Page 9]</span> som købte hans Stude. I deres Selskab blev der drukket en Del paa Thorsholm.</p><p>Som Tingene stod saadan, blev han pludselig gift.</p><p>Hans Hustru var Datter af den rige Kjøbmand Lind i Veile, eneste Barn. Paa en Skovtur, Linds gjorde til Thorsholm Skove, saa hun første Gang Erik, der var tilhest. Da han red forbi, blev Dyret sky over den hvide Dug paa Grønsværet, og det saa ud, som skulde han kastes af. Men Erik beholdt Magten over Dyret. Saa gjorde Lind Rytteren en Undskyldning og bad ham staa af og spise med dem. Erik takkede og stod af Hesten.</p><p>Under hele Maaltidet sad Erik og slugte Købmandsdatteren med Øinene. Hun var lille, ganske sart. Hele Ansigtet yar kun de to store Øine, der saa saa langt - langt bort under de fine Bryn - saadanne Øine !</p><p>Da de saa havde spist, gik de gjennem Skoven ind i Haven.</p><p>Den var stadig forsømt. Krattet var vokset saa høit og frit mellem Lindene, at der var helt vildsomt og mørkt. Erik maatte slaa Grenene bort paa deres Vei.</p><p>Jomfru Lind gik varsomt, halv angst, bag efter de gamle. Erik blev veltalende: Han fortalte om Ellen Maag. Paa Gaarden skulde de sé hendes Billede.</p><p>Se, der var Lindene, hvorunder Kongesønnen <span class="pagebreak" id="s10">[Page 10]</span> havde spist. Der havde han siddet - og der laa den Gang Humlehaven - og der -</p><p>Saa holdt han inde forvirret . . .</p><p>Men den lille blege Købmandsdatter spurgte ham, hvad der saa blev af.</p><p>Hun druknede sig, sagde Erik. I Graven der.</p><p>Nu maatte de sé Billederne i Riddersalen, Tak, ja - det vilde de gjerne.</p><p>Da de kom derop, gik Madam Lind og stirrede paa al de malede Fruers Stads, og gamle Lind talte, hvormange Billeder der var. Men Datteren hørte paa Erik. Der var en Historie om hvert Billede, og Erik fortalte. Og mens han fortalte, berusedes han af sit eget Navn, der altid vendte tilbage, og han talte sig varm. Der var saa megen Fornemhed gemt i denne Sal.</p><p>Jomfru Lind hørte stille, og Erik blev ved at fortælle.</p><p>Det var en Admiral, der havde kæmpet paa et fremmed Hav . . . Han havde været Rigets Marsk. - Han saa hen.</p><p>- De hører ikke efter, sagde han. Hun stod og drømte med Hænderne foldede.</p><p>- Jo, sagde hun og gyste lidt, jeg hørte godt. Og hun pegede paa et Billede og sagde: Det var jo ham, som blev halshugget?</p><p>Det begyndte at mørknes. Den gamle Købmand var blevet træt af alle de gamle Excellencer, og han og Konen gik ørkesløse rundt og <span class="pagebreak" id="s11">[Page 11]</span> talte Spindevævene og Laserne i Tapetet . . . Saa mærkede de, der var Ekko i Salen og begyndte at raabe omkap.</p><p>Erik og Marie var ogsaa blevet færdige med Billederne. De kom ind i Taarnkammeret.</p><p>Marie havde aldrig før set Svinelæderstapeter og saa tunge Egetræsstole, at hun knap kunde flytte dem. Erik fortalte, at Lampetterne var fra Venedig - men al Forgyldningen var gaaet af - de var helt brune.</p><p>De var Present fra en Doge.</p><p>En Doge?</p><p>Ja - saa gamle.</p><p>Marie gik hen til Vinduet og faldt ned i en Stol. Hun skrev i Tanker sit Navn i Støvet I Vindueskarmen; ingen af dem talte.</p><p>Saa sagde hun: Hvor her er kvalmt, og Erik slog Vinduet op. Udenfor laa Haven mørk. Duften fra Lindene løste og løftede sig under den dugvaade Kølighed; steg op imod dem. Marie bøiede Hovedet frem:</p><p>- Hvor det dufter, sagde hun. Hvor her er smukt.</p><p>Hun støttede Ansigtet mod Vinduessprossen og stirrede ud i Haven.</p><p>Hun mærkede, at Erik bøiede sig dybere ned over hende, og hun følte hans Aande over sin Kind. Hun skælvede men flyttede sig ikke.</p><p>Erik aandede knap. Han stod hende ganske <span class="pagebreak" id="s12">[Page 12]</span> nær og turde ikke berøre hendes Haar med sin Haand . . . Skælvede som hun.</p><p>Saa hørte de Nattergalen slaa I Lindegangen.</p><p>Da der igjen blev stille, reiste Marie sig pludselig. Hun vidste ikke af, hun havde grædt. Men Erik nænnede sig hendes Ansigt i Mørket, og han tog om hendes Hoved med begge Hænder og kyssede Taarerne bort fra hendes Kinder.</p><p>Hun gjorde ingen Modstand, lagde Kinden ind til hans; saa nærmede Erik sine Læber til hendes, og han berørte dem flygtigt, i let Svimmel.</p><p>- Marie - hvor er du - Marie . . .</p><p>Den gamle Købmand raabte, og Erik slap hende. De vekslede ikke flere Ord, før Linds kørte bort.</p><p>Erik stod ved Leddet, da Vognen kørte. Da saa Maries Slør forsvandt bag Omdreiningen, vendte han sig, og mekanisk gik han tilbage til Taarnet. Paa Stentrappen blev han staaende, og han lænede sig et Øieblik til Gelænderet.</p><p>Hvor det dufter, - han hørte hendes Ord igjen - Hvor her er smukt.</p><p>Og atter og atter sagde han de samme Ord.</p><p>Men da han vaagnede op foran det aabne Vindu i Taarnet og følte Natteluften mod sit Ansigt, kastede Erik Maag sig ned i Karmen og hulkede som et Barn. Han fattede om Vinduesprossen med begge Hænder, og han hviskede hendes Navn, igen . . . igen . . . og han kyssede med hede Læber det kolde Træ.</p><div class="pagebreak" id="s13">[Page 13]</div><p>Om Morgenen laa han sovende udover Karmen. Han vaagnede ved, at Solen stak ham i Nakken. - -</p><p>Erik var forelsket.</p><p>Og det var en egen tung og hjælpelos Forelskelse, som helt tog Veiret fra ham, og som næsten indjog ham Frygt. Det tog rent legemligt paa ham: spise kunde han ikke, og Driften havde han ingen Lyst til. Han sad bare i Lindegangen med det brændende Hoved i Hænderne og tænkte altid det samme om igen, og han klyngede sig til de samme Billeder, og han gentog de samme Ord. Han blev bleg, og sove kunde han heller ikke.</p><p>Den tredie Morgen sadlede han sin Hest og red ud ad Veien til Veile. Han maatte tale med Marie.</p><p>Ialfald derind - ind, hvor hun var. Og som om hans Længsel ikke kunde vente nu, da Beslutningen var tagen, jog han den jydske Hest frem, saa den badedes i Sved og Fraade.</p><p>Han <em>maatte</em> sé hende, bare at <em>have</em> set hende og saa ride hjem. Om det saa kun var i Smug at sé hende.</p><p>Bare at komme hende nær.</p><p>Saa følte han Varmen, ynkedes over Dyret. Sveden drev af det. Og han stansede for at lade det puste; vilde saa ride videre. Men Dyret maatte dog gaa langsommere.</p><p>Hvad vilde han saa hos Linds? Lade sig takke for sidst. For andet - nei - andet turde <span class="pagebreak" id="s14">[Page 14]</span> han ikke . . . Dyret gik helt langsomt. Tøilerne faldt Erik af Hænderne.</p><p>Saa da han naaede Byens Mark, vendte Erik Dyret. Men da lian kom op paa Bakken, dreiede han Hovedet. Der laa Byen - - og der . . . omtrent ved Kirken - laa Linds Gaard . . . Ja, der med Skorstenen.</p><p>Saa red han hjemad. Og han red rundt i Skoven den hele Dag, Dyret lod han græsse lidt paa Haraldhus Eng, steg saa igjen til Hest; red rundt, snart mellem Træer, snart ad Veie, tænkte ikke derover. Da Aftenen kom, holdt han igen paa Bakken ved Veile.</p><p>Solen var gaaet ned og de blaalige Skygger fra Skoven gled langsomt hen over Markerne. Aaen skinnede gennem Engene. Erik følte sig saa uendelig træt.</p><p>Han stod atter af og førte Hesten ved Tøilen og pludselig vaktes han ved at høre Byens Stenbro under dens Hove.</p><p>Han blev ved at gaa ved Siden af Hesten; taus gav han Dyret til Gæstgiverens Karl og gik om ad Gyden langs Haverne.</p><p>Der var en Duft af Tjørn og Syrener. Ganske tyst, thi alt var til Ro.</p><p>Han løftede Klinken til Linds Have og sneg sig ind.</p><p>Han listede frem, og kom han til en Lysning, sneg han sig bøiet tæt langs med Buskenes <span class="pagebreak" id="s15">[Page 15]</span> Skygge. Hans Hjerte bankede, han trykkede Hænderne mod sit Bryst, og han blev angst for Lyden af sine egne Skridt.</p><p>En Hund gøede I Huset, og han foer sammen som en Tyv. Hørte saa Skridt i Gangen. Han trykkede sig op imod Buskene og saa Marie.</p><p>Han kunde ikke tale. Stod med bøiet Hoved og Hænderne knuget sammen, som om han foldede dem.</p><p>Hr. Maag - hvad vil De her - Marie talte sagte, strakte Hænderne afværgende frem - Hvorfor er De kommen?</p><p>Men ved Lyden af hendes Stemme saa Erik op. Der laa tusind Bønner i hans Blik. Og med et Suk sank hans store Legeme ned foran hendes Fødder.</p><p>Og mod hendes Kjoles Sømme trykkede han sine Læber, mod hendes Hænder, mod Jorden, hvor hun stod - i elskovssyg Tilbedelse.</p><p>Marie vilde fly; sagde: Maag- men Maag . . . med en Stemme fuld af Graad.</p><p>Saa lod hun Armene slapt synke ned paa hans Skuldre.</p><p>Den næste Dag bad Erik Maag gamle Lind om Maries Haand. Lind gav sit Samtykke og lovede at holde Brylluppet til Høsten.</p><p>Til den Tid drog Marie ind paa Thorsholm som Eriks Brud. Det meste af Huset var istandsat for gamle Linds Penge; der var nye Rammer <span class="pagebreak" id="s16">[Page 16]</span> om Slægtsbillederne, og alt det gamle Skrammel havde Marie ladet pudse op. Hun havde ogsaa faaet ladet hugge to nye Ulve til Indkjørselen, for baade Skjoldene og Vaabenet var for længst faldet de gamle af Kløerne.</p><p>Det var Slægtsglandsen, som havde betaget Marie, I denne store og øde Sal, hvor hun havde vandret med Erik, der havde jo alt det levet, hvorom hun havde læst. Her havde de færdedes, hendes Drømmes Helte, her de stolte Fruer. Og de var alle af Eriks Slægt.</p><p>Saa gled han saa sikkert ind i hendes Sind, I Selskab som han kom med alle hendes Drømmebilleder, der blev levende; og paa det blev hun hans Hustru.</p><p>Ægteskabet blev lykkeligt. Erik bar hende paa Hænder.</p><p>Da Marie blev frugtsommelig, gik hun Dag efter Dag med sin Mand under Riddersalens Billeder for at vælge Navnet til den Søn, hun bar under sit Hjerte. Efter de berømmeligste maatte han opkaldes.</p><p>Men da Tiden kom, fødte Marie en Datter og døde samme Dag.</p><p>Eriks Sorg var saa voldsom, at de frygtede, han skulde miste Forstanden. Barnet vilde han ikke sé.</p><p>Da det var svagt og skrøbeligt, lod Madam Lind det hjemmedøbe og gav det i Daaben Navnet Ellen. Hendes eget Navn.</p><div class="pagebreak" id="s17">[Page 17]</div><p>Hun skaffede det en Amme og sørgede i det hele for Barnet, hvad der var nødvendigt nok. Thi Erik var bare opslugt af sin Sorg og tænkte kun paa Gravmælet til Marie. En stor Marmorsten blev reist midt I Granlunden i Thorsholm Skov, og under det Marmor lod Erik sin Hustru begrave. Der hvilede hun bag et kostbart Gitter, med de Maagers kronede Skjold over Navnet Marie.</p><p>Men da Madam Lind var reist, var der just ikke mange, der brød sig stort om lille Ellen.</p></div><div class="pagebreak" id="s18">[Page 18]</div><div class="teidiv1" id="index-group.1_text.1_body.1_div.2"><h2><span class="headingNumber">2. </span><span class="head">II.</span></h2><p>Ellen Maag var tolv Aar, udviklet som Børn er flest i hendes Alder, smal over Skuldrene og lidt opløben. Men hun havde, Ellen, en egen Maade at bære Hovedet paa, saadan lidt paa Skraa, med Nakken en Smule tilbage - som var ældre end Aarene. Folk sagde, hun var et trodsigt Barn. Det var dog en Trods af en egen Art. Helt stilfærdig. Da ingen befalede over hende, havde hun forresten heller ingen at lyde. Men hændte det hos Lærerinden, hvor hun læste med Justitsraadens Døtre, at en eller anden kom hende for nær og kaldte hende for « Prinsessen » - hendes Øgenavn - saa kunde der vel komme et Glimt i Ellens Øine, som gjorde den høitalende bange. Ellers var hendes Øine mærkelig døsige, med halvlukkede og tunge Laag. Og Blikket var besynderlig svømmende vagt, som saa det ikke, og sad hun hen og glemte sig i Tanker, kunde det blive forunderligt stirrende - lige som en Søvngængers.</p><p>Barneøine var det ikke.</p><div class="pagebreak" id="s19">[Page 19]</div><p>Forresten havde Ellen heller aldrig rigtig været Barn. Hun havde gaaet dèr hos Bedsteforældrene, hvor Madam Lind forkælede hende, og gamle Lind saa op til hende med en underlig trælsk Respekt, fordi hun hørte med til «dem paa Thorsholm» og hed Maag.</p><p>Gamle Lind var en Særling.</p><p>Han var hjemmehørende i Norup ude ved Thorsholm; de sagde, han begyndte med at vogte Kvæg. Vist er det, at helt tomhændet var han, da han kom ind til Veile og gik Gaardskarlen til Haande hos Kruses. Men siden blev han selv Karl, og han fik det store Ord baade ude og inde. Han var ogsaa en smuk Knøs at sé til og ferm til sin Gerning, og der blev snakket baade det og det om ham og Madam Kruse. For hun var ung endnu, og Kruse var henved de halvfjerds.</p><p>Men hen i Aarene saa man jo nok, det kun var Sladder, for da Tiden gik, og Datteren Ellen voxede til, laante Niels - han havde nu taget Navnet Lind (egenlig hed han jo bare Niels Mortensen) og forestod Kramboden, for gamle Kruse begyndte at gaa i Barndom - Ellen mange venlige Øine og Folk talte meget om de to.</p><p>Saa en smuk Dag blev der Bryllup hos Kruses i Hul og Hast: det var gaaet galt med Jomfruen. Gamle Kruse mærkede ikke stort til det hele, han var som sagt blevet saa svært gammel, men Madammen græmmede sig, saa hun blev <span class="pagebreak" id="s20">[Page 20]</span> graahaaret, og der var dem, der sagde, hun var Ikke rigtig ved det ligefra den Bryllupsdag.</p><p>Aaret efter døde hun, og Lind tog hele Styret. Hans Kone blev saa sær efter Moderens Død, besynderlig lyssky og skræmt, Saa skaltede Manden, som han vilde, og de blev rigere Dag for Dag.</p><p>Fem-seks Aar efter Brylluppet brændte det for Lind. Han havde længe ønsket, det vilde tage fat i den gamle Kasse, og saa tog det fat en stormfuld Augustaften, inden Kornet endnu var kommet i Hus. Alt var derfor saa heldigt, som muligt; det værste var, at gamle Kruse brændte inde, men han vilde jo alligevel nok være død inden længe.</p><p>Lind byggede alt op fra nyt - Assurancen havde været meget høi - og gjaldt nu for Byens rigeste Mand.</p><p>Noget efter blev Marie født. Hun fik den bedste Opdragelse, der kunde skaffes, og hun kunde vikle Faderen om en Finger. Saa giftede hun sig med Erik Maag og døde.</p><p>Al Forkælelsen overførtes da paa hendes Datter. Og Ellens Forkælelse var af en egen Art, Thi det var, som om al Bondekarlens Servilitet overfor sit Herskab vaagnede hos gamle Lind overfor Datterdatteren. Han levede saa at sige evig med Huen i Haanden for sit eget Barnebarn. Tjenestefolkene kaldte hende Frøken ; hun havde sit eget Værelse, hvor de Maagers <span class="pagebreak" id="s21">[Page 21]</span> Skjold prangede baacle over Speile og paa Puder, og Lind holdt af at kalde hende for Spøg: Deres Naade, ligefra den Dag, hun var blevet indskrevet i Valø.</p><p>Saaledes blev Ellen forkælet af begge Bedsteforældrene : af den ene pyldrende forknyt, af den anden underlig pretentiøst: og det hele virkede eiendommelig paa Barnet.</p><p>Hun kom til at staa Bedsteforældrene fjærnt og følte sig tidlig som noget andet og bedre end de. Mod Bedstemoderen kunde hun nok være kærlig. Men naar Madam Lind, hvad saa ofte hændte, sad stille hen og græd, og Ellen reiste sig fra Forhøiningen, hvor hun sad, og gik hen og kyssede hende og klappede hende paa hendes hvide Haar og trøstede hende, da var der dog altid i hendes Kærtegn noget overlegent, næsten noget nedladende.</p><p>Med Bedstefaderen talte Barnet sjældent. Hun foragtede ham med Børns Instinkt. Maaske skyldtes det ogsaa noget Forholdet til Thorsholm.</p><p>Gamle Lind havde altid kun haft Haan tilovers for Erik Maag, og han saa i Ellens Fader ikke andet end «Fattigkarlen», der snart maatte gaa fra Gaarden. Den gamle Pengepuger hævnede sig paa Faderen for al Trælskheden mod Datteren. Han kaldte just ikke Maag med de kønneste Navne i Barnets Nærværelse.</p><p>En Dag kom der ved Middagstid ridende <span class="pagebreak" id="s22">[Page 22]</span> Bud fra Thorsholm med et Brev, Anmodning om et øieblikkeligt Laan. De Anmodninger kom altid som Lyn og maatte følges strax.</p><p>- Saa, nu skal han igen paa Porten, faar han ikke Penge, sagde Lind.</p><p>- Hvormange, spurgte Madammen.</p><p>- Aa - Satan - han slog til Tallerkenen - og saa kan den Usselhund ikke en Gang hente dem selv . . .</p><p>- Mener lille Bedstefa'er, Papa, sagde Ellen, hun havde reist sig,</p><p>Lind saa lidt over.</p><p>- Saa kan jeg bringe Papa Pengene, Vil Bedstefader maaske la'e spænde for? Og Ellen gik fra Bordet, purpurrød. En Time efter kørte hun til Thorsholm i Kalechen.</p><p>Da var hun elleve Aar.</p><p>Forresten kom hun sjældent til Thorsholm. Faderen havde igen slaaet sig paa Prangerne, og det gik ofte lunt nok til paa Gaarden. Han reiste ogsaa rundt til alle Markeder og drog tit til Kros - man maatte altid gøre endel for Bedriftens Skyld.</p><p>Rødkindet var han blevet og meget svær.</p><p>Kom Ellen til Thorsholm, var hun mest alene. Gik rundt paa Gaarden og i Huset; sin bedste Tid tilbragte hun i Riddersalen. Den gamle Pige - hun havde oplevet Hr. Christens Tid, og hun havde sin Viden fra Jacques - fortalte hende vidt og bredt om Billederne. Meget af, hvad <span class="pagebreak" id="s23">[Page 23]</span> hun fortalte, forstod Ellen slet ikke, men <em>det</em> vidste hun, at alle de store Mænd var af hendes Slægt, og naar hun siden kom hjem til Veile, fyldte hun alle Bøger med Storheden fra Thorsholm.</p><p>Den skønneste Historie, det var den om Dronningen; hun gyste saa angst, naar hun hørte den, og hun syntes, hun kunde se Blodet fra Erik Maags Hals . . . saa rindende ned over Kniplingerne . . . men altid og altid vilde hun høre Historien igen.</p><p>Hun fik Lov til at gaa hvor hun vilde i Huset. Kun i det østre Taarn var der lukket af. Det var den gamle Herres Værelse, og der kom ingen ind. Pigen sagde, det spøgede.</p><p>Faderen var oftest ude; var han en Gang imellem hjemme, var han tidt i et mildt sørgmodigt Lune. Saa gik de sammen ned til Moderens Grav.</p><p>Den laa i Haven. Man gik langs med Bækken gjennem Bøgelunden. Indtil det mørknede, og Stien snoede sig meliem Granernes slanke Træer, hvor der var ganske tyst.</p><p>Der paa en aaben Plads laa saa Graven. Der var et Flor af Roser foran Marmormonumentet.</p><p>Faderen viste Ellen Gravstenen og lod hende læse Indskriften for sig.</p><p>- Læs den igen, sagde han. Og Ellen læste: <span class="pagebreak" id="s24">[Page 24]</span> MARIE AF MAAG<br/> FØDT DEN SJETTE AUGUST 1829.<br/> DØD DEN FEMTE NOVEMBER 1851,<br/> ELSKET UD OVER GRAVEN.<br/> indtil hun var ved at græde.</p><p>Saa gentog Maag det sagte, satte sig paa Græsbænken ved Stenen og glemte Barnet.</p><p>Ellen saa paa ham, gik til og fra, klappede ham og stirrede igen paa Monumentet med det store Vaabenskjold. Tilsidst begyndte hun at kede sig; og spurgte om det og det og fik intet Svar. Saa kunde det hænde, hun blundede lidt i Sommervarmen, med Hovedet op til Marmorstenen, mens Myggene summede.</p><p>Naar hun da vaagnede ved en Susen i Granerne, fór hun op.</p><p>- Fader, sagde hun og tog i ham: Fa'er.</p><p>- Hvad vil du -</p><p>- Skal vi ikke gaa hjem ? Det bliver mørkt.</p><p>- Saa? Ja det er blevet silde.</p><p>Og de reiste sig og gik bort mellem Granerne.</p><p>Andre Dage kunde Maag være livligere.</p><p>Han tog Ellen med sig paa Kjøreture rundt i Egnen. Hun var altid angst for de Kjøreture. De holdt saa tit, saa ved den Gaard og saa ved den, og mens Ellen kom op i Storstuen og fik Klemer og Kirsebærvin, blev Faderen i Mellemstuen og drak Velkomst. Angst lyttede hun efter naar de klinkede.</p><p>Kom, Fa'er, sagde hun. Hestene bli'r utaalmodige - - og vi skal hjem.</p><div class="pagebreak" id="s25">[Page 25]</div><p>Ud paa Eftermiddagen gik Ellen ikke mere Ind. Faderen var saa rod og saa hoirøstet. Hun var bange for hans Øine.</p><p>Hun blev i Vognen og hun trykkede sig rystende op i et Hjørne af Kalechen i dump og fortvivlet Angst. Naar saa Faderen kom ud, rødblisset og stortalende, sad Ellen stum. uden at svare, med tørre Øine. Graaden stemmede op i hendes Hals.</p><p>Og Faderen blev ved at snakke op, indtil han snorkende faldt sammen.</p><p>Men vaagnede han ved et Skump af Vognen, raabte han til Kusken om et ny Holdested, og om Aftenen sluttede han af i en Kro.</p><p>Da ventede Ellen i Vognen. Men naar Faderen blev forlænge borte, kunde hun ikke blive siddende derinde. Hun slog Overlæderet tilbage, og sagte sneg hun sig ud af Kalechen. Hun gøs ved at høre Støien fra Skænkestuen, og i Skyggen af Vognen gled hun hen til Huset. Hun skelnede Faderens Stemme mellem de andre og skælvende krøb hun op, holdt sig fast paa Kælderhalsen, og saa ind i Gæstestuen med Ansigtet trykket mod Ruderne.</p><p><em>Der</em> sad han - Aa hvor han lo - med Haanden i Lommen og udspilede Ben . . . Vesten var knappet op . . . saa han rystede og Signetet hoppede paa Maven . . .</p><p>Ellen hørte hans Latter, og hun slap <span class="pagebreak" id="s26">[Page 26]</span> Kælderhalsen og sløv faldt hun sammen og satte sig paa en Sten i Skyggen. Hendes Hjerte var koldt af en ubeskrivelig Kummer.</p><p>Saa reiste hun sig, sneg sig tilbage til Vognen, løftede Overlæderet og gemte sig i Mørket for at græde.</p><p>Der var dog ogsaa lyse Minder fra Thorsholm.</p><p>En Gang i Julen - Ellen var allerede næsten tretten Aar - hentede hendes Fader hende uventet om Morgenen. Der var en heftig Ordstrid, inden de kom afsted. Ellen græd, Bedstemoderen græd; og gamle Lind skændte; men saa fik hun sin Peltskaabe paa og kørte.</p><p>Faderen talte næsten ikke paa Turen ; da de kom hjem havde han mange Pakker med i Vognen og meget at ordne.</p><p>Ellen var saa vant til at være alene. Hun gik ned til sin Moders Grav med en Krans af Christtorn, den gamle Pige havde bundet, og saa langs med Veien til Nørup.</p><p>Maagernes Familiebegravelse var der i Kirken, i Kælderen, under Koret. Gamle Linds Forældre laa begravet paa Kirkegaarden, med et prunkende Kors, Sønnen havde reist paa Graven. Ellen havde Blomster med fra Veile og lagde dem paa Gravstedet.</p><p>Hun stod og læste sagte Navnene, Morten Nielssen og Ane Pedersdatter og Indskriften, et langt Skriftsted. Saa gik hun hen til Kirken ved <span class="pagebreak" id="s27">[Page 27]</span> Koret, hvor Gravkapellet var, og hun lagde sig ned paa Sneen for at kigge ind ad det gitrede Vindue. Der kom en muggen Luft ud fra Mørket. Og pludselig løb hun tilbage til Linds Grav, samlede Blomsterne sammen, hun havde ordnet om Korset, og hurtigt, en far en kastede hun dem ind gen nem Gitret til Maagerne.</p><p>Da kun kom hjem, spiste hun alene. Hun spurgte ikke, hvor Faderen var, eller om han var kommen. Hun vidste, hvor han pleiede . . . Hun sad alene ved Bordet i den store Stue, spiste og lod Pigen tage ud. Den gamle gik forbi, talte til hende og søgte at klappe hendes Haar ; hun drog Hovedet bort.</p><p>Hun satte sig i Dagligstuen foran Ilden. Hvor den slikkede Brændet . . .</p><p>Hvor er han dog? Mon han dog ikke kom hjem ?</p><p>Hun begyndte at gaa op og ned ad Gulvet med Hænderne paa Ryggen. Hun virrede med Hovedet, som jog hun Fluer fra sit Haar, og hun trampede haardt i, naar hun gik.</p><p>Hvorfor havde han saa hentet hende - hvorfor ? naar det blot var, for at hun skulde sé . . . </p><p>Hun satte sig igen foran Ilden, gav sig igen til at spadsere.</p><p>Saa just, da hun dreiede om ved Vinduet, kom Faderen ind med Lys. Det blændede hende. </p><p>- Er Du kommen? - Hun kunde næppe tale, saa glad blev hun. Jeg troede . . .</p><div class="pagebreak" id="s28">[Page 28]</div><p>Hun mærkede, han havde ikke drukket.</p><p>- Aa - at du kommer.</p><p>Han lo : - For jeg har slet ikke været ude - sagde han. - Kun gjort i Orden til iaften. -</p><p>Ellen saa paa ham. - Til iaften - ?</p><p>- Ja - ser du ikke, hvor jeg er fin - sagde han, - vi har Fest idag, i Riddersalen. - Faderen havde sort Kjole og hvidt Slips.</p><p>- Men vi to alene, Fa'er? - Ellen lo: Det havde hun aldrig hørt. - Og ingen andre ? -</p><p>- Vi to. Ja - der er færdigt - sagde han Han bod sin Datter Armen og gik over Gangen. Pigen ventede og slog Døren op.</p><p>- Men, Fa'er. - Ellen slap hans Arm, - har du tændt i Kronerne - . . . Hvor det straalede.</p><p>- Ser du ikke din Moders Billede -? sagde Maag.</p><p>- Jo - der var det. - Det er nyt ? sagde hun.</p><p>Men - Fa'er - naar har du faaet det?</p><p>- Ja - jeg har faaet det malet, sagde Faderen. Han havde foldet Hænderne og stod foran sin Hustrus Billede. - Hvor hun er smuk sagde han. Det ligner hende. Saaledes saa hun ud,</p><p>Han stod længe, og pludselig dækkede han Ansigtet med sine Hænder og græd.</p><div class="pagebreak" id="s29">[Page 29]</div><p>Ellen gik hen til ham. Han mærkede hende ikke. Men da hun hvidskede: Fa'er og lagde sit Hoved ind til hans Bryst, sænkede han Hænderne ; de faldt ned paa hendes Skuldre.</p><p>- Hvorfor skulde hun ogsaa dø, sagde han, og <span class="italics">-</span> - - jeg blive - en slet Fa'er,</p><p>Ellen sagde intet, hendes Øine bleve fulde af Taarer, og hun knugede sig fast ind til sin Faders Bryst.</p><p>De græd. støttet til hinanden. Saa begyndte han gjennem Graaden at fortælle hende om hendes Moder, om deres Liv, om hendes Skønhed og deres første Møde.</p><p>Og mens de talte, gav de sig til at gaa op og ned ad Gulvet ved Siden af hinanden, han holdt sin Arm om hendes Hals.</p><p>Han førte hende ind i Taarnet og viste hende Vinduet, hvor de den Aften havde staaet; Stedet i Karmen, hvor hun havde ridset sit Navn . . . Og hun havde lænet sit Hoved <em>der</em> mod Sprossen, og han havde slaaet Vinduet op.</p><p>- Men da var det Sommer, sagde han. Han satte sig paa den høiryggede Stol ved Vinduet og saa ud. Maanen var kommen op. Dens Skær lagde en blaalig Glands hen over Plænernes Sne.</p><p>Maag støttede sig til Karmen og stirrede længe ud. Ellen saa, at han græd paany, og hun sagde:</p><p>- Her er koldt, lad os gaa ind.</p><div class="pagebreak" id="s30">[Page 30]</div><p>- Ja - det er koldt. Maag vendte sig og uden at tale vendte de tilbage til Salen og begyndte atter at gaa op og ned. Faderen talte om Billederne, udpegede de enkelte, fortalte deres Historie.</p><p>Han havde tjent ved Hoffet og <em>han</em> været Rigets Marsk. Hans Frue, Damen der, med Bønnebogen og de store Øine - hun var kendt som den skønneste Kvinde i Landet.</p><p>Ellen havde lagt sin Arm i Faderens; pludselig standsede hun og pegede paa et Billede paa den modsatte Væg. Hun ligner mig, sagde hun. Ikke sandt.</p><p>- Dig - hvem - det var Ellen Maag, som han saa. Sorgfuld, Rosenkransen i de hvide Fingre og - - hans Datters Øine løftede fra Bogen.</p><p>Han blev staaende betaget.</p><p>- Hvad hed hun? spurgte Ellen. Og da han ikke svarede, sagde hun igen:</p><p>- Var hun ulykkelig, Fader ?</p><p>Faderen slap hendes Arm og vendte sig. Det er Ellen Maag, sagde han.</p><p>Da de havde spist, gik han ind og hentede et gammelt Skrin af Skildpadde med Forsiringer af Sølv. Det var en Gave fra en af Frankriges Konger, kostelig indlagt, med et kongekronet L. paa Laaget.</p><p>Skrinet var fuldt af gamle Smykker, brede Halskæder og Bælter med ædle Stene, Resterne <span class="pagebreak" id="s31">[Page 31]</span> af de Maagers Glans. Han fortalte, hvem de havde tilhørt, og naar de var skænket.</p><p>Ellen saa paa Smykkerne, som de laa der straalende i Rad paa Bordet, begyndte at sammenligne og veie dem i Hænderne . . . Hun følte næsten Ærefrygt, naar hun tog dem. Der var gyldne Spænder med de Maagers Navnetræk sammensat af funklende Stene, og Kæder, hvor Slægtens eget Skjold vekslede paa de sammensatte Led med de Billers og Hvidernes Lillier. Der var Ringe og Baand til Armen og Rosetter til Atlaskes Sko.</p><p>Saa rev Ellen pludselig Haaret ned, saa Fletningerne faldt om hendes Skuldre, og hun fæstede hurtigt et Par Kæder om Hoved og Hals.</p><p>- Hvad vil du, sagde Faderen.</p><p>Hun lo og løb ud.</p><p>Maag havde reist sig, gik frem og tilbage. Han saa paa sin Hustrus Billede og vendte sig igen til Ellen Maag. Denne Lighed forfulgte ham.</p><p>- Hvorfor blev hun ogsaa kaldt Ellen ? Der var Navne nok - man havde burdet kalde hende Marie.</p><p>Han gav sig igen til at gaa.</p><p>- Men egenlig lignede de alle hinanden, Portræterne, Det var den samme Mund, fyldig rød - lysten og træt, det samme Blik under tunge Laag hos dem alle. - De var saadan, Kvinderne af de Maager - - - <span class="pagebreak" id="s32">[Page 32]</span> Han begyndte at sammenligne, at ville finde Ligheder, syntes saa, at nogen mumlede bag ved ham og dreiede Hovedet,</p><p>Han saa Datteren ligge foran Ellen Maags Billede . . . Der laa hun foran sin Navnes Maleri, med løftet Blik over Bønnebogen, sort indhyllet, med Rosenkrans mellem de foldede Fingre . . . Som om Ellen Maag var steget ned fra sin Ramme.</p><p>- Ellen, Ellen.</p><p>Han foer hen imod hende, rev Rosenkransen ud af hendes Fingre og stødte til hende, saa hun faldt om paa Gulvet.</p><p>Ellen gav sig til at le, sprang op igen og kastede Psalmebogen : Kan du saa sé, jeg ligner, sagde hun, lo stadig og lod sit sorte Gevandt slæbe henad Gulvet. Jeg havde jo det Tableau hos Justitsraadens anden Juledag.</p><p>Maag besindede sig og taug.</p><p>Men lidt efter slukkede han Riddersalens Lys.</p><p>Et Par Dage efter kørte Maag Ellen hjem til Veile. Naar Ellen kom tilbage fra Thorsholm, var hun altid tausere end sædvanlig, talte ikke med nogen. Var det Sommer, søgte hun ud i Haven i Lysthuset, som Madam Lind kaldte «hendes Moders Lysthus». Hun vilde ikke spørges ud om noget paa Thorsholm, og hun kunde ikke holde ud at se paa Bedstefaderens graa Klædeskasket og den rødbrune Paryk, som sad skævt.</p><p>Hun hadede Butiken mer og mer: denne <span class="pagebreak" id="s33">[Page 33]</span> fedtede mørke Bod med sine Sild og sine uldne Tørklæder og den evige Stank af Skraatobak og gammel Lampeolie. Og Bønderne, der trampede ind med deres Træsko og skændtes om Tøndemaalet eller pruttede om et Stykke Sirts. Undertiden, naar hun kom derind; for at hente et Stykke Papir eller Avisen, kunde hun standse i Døren og lytte til en Handel. Det var en Kone, som pruttede om to Skilling, og Svendene bandede og svor, at det var det billigste Køb. Og saa tilsidst, naar Konen var kommen hen til Døren, kaldte Svenden hende tilbage og slog den ene Øre af ; og Konen vendte tilbage og følte igen paa Tøiet med: «Næ» - og «Ili'evellen» - og Kampen begyndte igen om den sidste Skilling - -</p><p>Men vilde hun saa ikke handle, og var hun med sine Pakker allerede helt ude paa Trappen, gav Svenden Køb og Konen fik Tøiet - -</p><p>En Dag spurgte Ellen Svenden: Sælger vi det da uden Fortjeneste?</p><p>Svenden lo . . . Nei, det var sat fire Skilling op for Prutningen, Vi kender da nok Maren Peer's.</p><p>Ellen saa paa ham. Ved Bedstefader det? spurgte hun. Svenden kunde slet ikke svare for Latter . . . Saa er det Bedrageri, sagde Ellen. Siden den Tid kom hun aldrig mere i Butikken. -</p><p>Om Aftenen efter, at hun var kommet hjem fra Thorsholm spurgte Bedstefaderen hende, om hun havde bragt Blomsterne op paa Kirkegaarden.</p><p>Ellen lod, som hun ikke hørte det. Hun <span class="pagebreak" id="s34">[Page 34]</span> havde ikke talt til Bedstefaderen, siden hun kom hjem. Men han spurgte igen:</p><p>- Bragte du Blomsterne op?</p><p>Hun blev en Smule rød; - Ja, jeg bragte dem.</p><p>- Var der megen Sne? spurgte Lind igen.</p><p>- Jeg ved ikke. Pludselig saa Ellen op: Men jeg lagde dem ikke paa jeres Grav, sagde hun.</p><p>- Ikke paa Graven? han flyttede Piben, hvor Satan da?</p><p>Hun saa lige paa ham: Jeg kastede dem ind i Hvælvingen, sagde hun.</p><p>Gamle Lind blev meget rød og tog Piben af Munden, men saa betvang han sig og tav lidt. Var du osse denne Gang ude at <em>køre med din Fader?</em> sagde han langsomt.</p><p>Ellen forstod. Nei. - Hendes Stemme var rolig - det var for koldt, lille Bedstefader.</p><p>Nogle Maaneder ind i dette Aar just som Ellen havde fyldt tretten Aar, døde Madam Lind. Den sidste Dag, hun levede, kom Justitsraaden derned, og der blev talt længe inde i Sovekamret. De sagde, der var blevet opsat Testamente, som gjorde Ellen Maag til Arving af det hele, naar gamle Lind en Gang var død, men rigtig Besked vidste ingen.</p><p>Der var blevet ganske stille i Huset. Butiksklokken gik ikke mere; Svendene sad hver i sin Krog med Albuerne paa Disken og gloede <span class="pagebreak" id="s35">[Page 35]</span> maabende paa Folk, som gik forbi, stadig paa det andet Fortoug, og skævede til Vinduerne.</p><p>Inde i Stuerne gik Pigerne paa Hosesokker henover Tæppestrimlene fra Dør til Dør.</p><p>Og under Stilheden hørte man en ustandselig Dikken, af alle Uhrene ligesom om Natten.</p><p>Ellen var forskræmt. Hun havde faaet den gamle Psalmebog i Hænderne, og hun sad og stirrede paa dens store Skrift uden at læse. Men en Gang imellem tog hun Fart og gav sig til at mumle Versene.</p><p>Saa blev hun kaldt ind.</p><p>Da hun kom ind i Kamret og saa Bedstemoderen, ubevægelig paa den hvide Seng, greb hun krampagtig om Dørstolpen og vilde vende om.</p><p>Bedstemoderen vaktes ved Støien: Er det dig? sagde hun stille. Er du bange for mig? Ellen blev staaende.</p><p>- Kom herhen. Ellen gik, og hendes Hænder sank klamme ned i Bedstemoderens Haand, som raktes frem imod hende . . . Nu er det ordnet, altsammen ordnet.</p><p>Bedstemoderen sukkede dybt, og hun løftede sin matte Haand op imod hendes Hoved og rørte hendes Haar: Ellen - mit Barn.</p><p>Hun følte den døendes Haand paa sin Pande og skælvede. Og fattende første Gang alt, hvad hun nu skulde miste sank Ellen Maag hulkende ned foran Sengen.</p><p>Bedstemoder, Bedstemoder! Og i afmægtig <span class="pagebreak" id="s36">[Page 36]</span> Sorg greb hun den døendes Hænder og hun kastede sig frem over Sengen: Bedstemo'er, hvad skal vi dog gøre? Bedstemoder, dø ikke -</p><p>Den døende løftede Hovedet, begge de famlende Hænder vilde fatte om Ellens Hoved, og hun nærmede hendes Ansigt til sit som for at sé. Lille Barn, sagde hun, er du saa bedrøvet? Hun faldt tilbage med et Smil om sin Mund. Jeg havde ikke troet det . . . Tak, sagde hun. Gaa nu.</p><p>Ellen reiste sig, men Bedstemoderen greb igen hendes Arm, tvang hendes Hoved ned mod sit Ansigt og forsøgte at tale . . . Saa var hun død.</p><p>Vaagekonen fandt Ellen paa Gulvet, besvimet udstrakt foran Sengen med hendes Bedstemoders Lig.</p><p>. . . Ellens Sorg var i de første Dage heftig og urimelig. Hun vilde ikke skilles fra Liget, og hun fik Krampe, da Kisten blev bragt ind i Huset. Efter Begravelsen blev det bestemt, at hun efter Sommerferien skulde hjem til Thorsholm. Maag vilde forskrive en fransk Guvernante fra Genêve og antage en Husholderske.</p><p>Hele Sommeren, til hun tog bort, tilbragte Ellen sine Aftener oppe paa Kirkegaarden ved Bedstemoderens Grav, og hun bandt hver Dag Krandse til at hænge om Korset.</p><p>Saa i Slutningen af August tog hun hjem til Faderen.</p></div><div class="pagebreak" id="s37">[Page 37]</div><div class="teidiv1" id="index-group.1_text.1_body.1_div.3"><h2><span class="headingNumber">3. </span><span class="head">III.</span></h2><div class="teidiv2" id="index-group.1_text.1_body.1_div.3_div.1"><h3><span class="headingNumber">3.1. </span>§</h3><p>Ellen elskede Riddersalen. <em>Der</em> kunde hun være alene. Hun kunde sidde med Hovedet støttet i sine Hænder den lange Sommereftermiddag, fortabt i sine Drømme uforstyrret.</p><p>Ellen var ikke lykkelig med sine femten Aar.</p><p>Den første Tid hun var paa Thorsholm, havde hun kæmpet med Faderens Svaghed. Hun var sammen med ham om Dagen, hun var hos ham om Aftenen, hun vaagede over ham altid.</p><p>Hun havde ladet Meubler flytte ind i Værelset i det østre Taarn. Saa sendte hun Guvernanten bort, og de to blev alene. Hun sad med sit Arbeide, Ansigtet bøiet ind under Lampen ; Faderen røg med Cognacsflasken foran sig . . . Det var Ellen, der talte. Alt det, hun <em>kunde</em> finde, løst og fast, blot hun vidste noget at fortælle . . . Maag sad og hørte, dorsk med Albuerne paa Bordet, og gød Røgskyer ud i Strømme. Men naar han saa havde faaet fat paa Glasset og ilfærdig tømt det og sat det ned, saa kom der stødvis en hakkevoren, flovt-forfjamsket <span class="pagebreak" id="s38">[Page 38]</span> Snaksomlied over ham, mens han blandede det næste Glas, fik Sukkeret opløst og sat Smag.</p><p>Ellen dukkede sig dybere over Arbeidet.</p><p>Saa begyndte hun at spørge ham. Det var altid om Moderen. Og der var Aftener, han kunde glemme Drikken; han gav sig til at gaa op og ned ad Gulvet, han talte sig ind i Minderne, blev saa atter taus, mens han blev ved at gaa . . . Og Ellen følte hvert Minut som en Jubel.</p><p>En Aften, da hun bragte Glasset ind, sagde hun, at hun vilde lave hans Toddy. Hun gjorde den ligesaa stærk, som han pleiede. Maag smagte paa den : Du gjør den kraftig, sagde han, meget for kraftig. Han blandede Vand i. Meget for kraftig.</p><p>Og han sad og smækkede med Tungen og aandede, som om det brændte ham. Det er jo ellers bare Vand, man skyller ned, sagde han, for at fordrive Tiden. Han blandede bagefter selv et Glas: hun skulde smage. Rent Sukkervand til Tidsfordriv, sagde han og smilede med sit sky Smil. Ellen rørte Drikken med Læberne.</p><p>Ellen holdt flere Aftner Drikken lige stærk, gjorde den først langsomt svagere. Faderen blev ved med sit: Ikke for stærk min Pige, ikke for stærk, det er jo ellers bare Vand, jeg skyller ned.</p><p>Og saa en Morgen fandt hun en tom Cognacsflaske skjult i hans Seng.</p><p>Hun kæmpede ikke mere; hun vilde nu kun <span class="pagebreak" id="s39">[Page 39]</span> forsøge at skjule: dække, for at Mademoiselle intet skulde erfare.</p><p>Mademoiselle havde faaet en levende Interesse for Præstens 16-aarige Søn i Nørup, hun gav ham Timer. Ellen lod Vognen spænde for, og Mademoiselle kjørte derned om Eftermiddagen.</p><p>Saa var hun alene, Faderen var ude, taget ud fra om Morgenen. Da kunde hun sidde paa den samme Plet i Dagligstuen timevis og vente. Hun syede, eller hun havde taget en Bog-men Sytøiet faldt ud af hendes Hænder og hun læste ikke . . . Hun sad kun ørkesløs og forstenet, og uden at hun vidste af det, kunde hjælpeløse Taarer rulle ned ad hendes Kinder.</p><p>Eller hun reiste sig og gik ind i Riddersalen, hvor der var koldt med Sneblomster paa Ruden. Men hun mærkede ikke Kulden. Thi alt som hun gik, begyndte hun at brænde som i Feber, mens alle Aarer bankede. Hun havde ikke Ro, gik rastløs fra Væg til Væg.</p><p>Hun gav sig til at tale til Billederne - -</p><p>Og hun talte høit om sine Sorger - hun gav sine Lidelser Ord - hun raabte i Kummer. Aa - hvor hun led, hvor hun led.</p><p>Hun rakte Hænderne frem, hun græd, hun bad, hun besvor. Hvad kunde hun dog gjøre ved sin Fader? Det blev jo kun værre og værre, og alt, hvad hun gjorde, var forgjæves, og alt, hvad hun bad, var omsonst - og hvad skulde <span class="pagebreak" id="s40">[Page 40]</span> hun dog gjøre ? Sig mig dog - hvad skal jeg gjøre?</p><p>Men hvorfor hang de der ogsaa, naar de ikke kunde hjælpe? De saa jo dog, hun kunde ikke mer; de saa jo dog, de havde næppe Brødet, at Alting var ved at smuldre væk - alt baade Navnet og Gods.</p><p>Men hun havde ingen Skyld.</p><p>Og tilsidst maatte de sælge Thorsholm . . .</p><p>Ellen løste sit Haar, som tyngede hendes Nakke, og hendes Kinder brændte. Men hun hørte op at græde. At sælge Thorsholm. Hun vidste, det maatte komme, men hun kunde ikke tænke det; det forstenede hendes Graad . . .</p><p>Men naar det kom, saa vilde hun tage alle Billederne ned ad Væggen her, og hun vilde skjære dem ud af deres Rammer hvert ét og hun vilde brænde dem allesammen. - - Og saa først var hun alene; helt alene.</p><p>Saa kom Faderen hjem. Kusken hjalp ham ud af Vognen og op ad Stentrappen.</p><p>Hun hørte ham bande og vakle over mod Væggen ude i Gangen og le og snakke med sig selv. - - Hvor hans Ansigt var rødt! Naar han var fuld, vilde han altid have hende om sig. Hun skulde sætte sig paa hans Skød, og han havde Anfald af Ømhed, hvor han klappede hendes Haar - og kyssede hende og stirrede saa stift paa hende med dorske Øine.</p><div class="pagebreak" id="s41">[Page 41]</div><p>Ellen sad bleg under hans modbydelige Kærtegn.</p><p>Han fortalte, og han vilde have mer at drikke - og hun var glad ved at kunne reise sig og skænke for dog at komme bort fra hans Skød - - -</p><p>Saa faldt han snorkende sammen, og han sov i Stolen med det tunge Hoved tilbage og vidt aaben Mund - -</p><p>Men undertiden kom han slet ikke hjem. Mademoiselle var kommen tilbage og gaaet til Ro. Alle paa Gaarden var i Seng. Ellen ventede endnu. Hun sad alene i den store Dagligstue, og førte Strikkepindene med sine febrilske Fingre. Naar Hunden foer op i Gaarden, eller Vinden slog forbi Ruderne, gøs hun og lyttede - nei - det var ikke ham, og hun blev ved at strikke og bevægede Læberne mekanisk, naar hun talte Maskerne.</p><p>Og Faderen kom ikke.</p><p>Hun begyndte at dække Stykker over Møblerne og at rydde op til Natten, hun vilde ikke blive oppe; hendes Øienlaag faldt sammen af Træthed, og hendes Lemmer var tunge som Bly.</p><p>Men naar hun vilde tage Lampen for at gaa, lod hun sig igen falde ned i en Stol og hun blev . . . Hun gled sammen i Sædet, lukkede Øinene og blundede.</p><p>Hun vækkedes ved en Støi: Er det Dig, <span class="pagebreak" id="s42">[Page 42]</span> sagde hun og foer op . . . Hun troede, det var</p><p>Faderen.</p><p>Men det var kun Ole, som stod henne ved Døren paa Hosesokker og krammede om sin Kasket.</p><p>Hvorfor er De ikke i Seng, spurgte hun.</p><p>Karlen svarede ikke, krammede bare Kasketten: Det er sent - - <em>jeg</em> venter paa Fa'er -</p><p>Ole vendte sig: Herren er ikke kommen hjem, sagde han sagte.</p><p>- Nei.</p><p>Der var igen stille, saa sagde Ole endnu sagtere; Tillader Frøkenen ikke jeg kører ud med Vognen - der er saa meget - - glat paa Veien.</p><p>Ellen blev blussende rød . . . Saa vendte hun sig bort . . . Tak.</p><p>Lidt efter hentede Ole Maag nede i Nørup Kro.</p><p>Til Veile kom hun sjældent. De lange Aftener, hvor Faderen sad halvfuld over sin Flaske, gik ikke hen uden aabenmundet Fortrolighed. Det var alle Rygterne om Ildebranden og meget mer, givet i lattermilde Antydninger, som Ellen langtfra alt forstod. Men hun fik dog næsten Rædsel for Bedstefaderen.</p><p>En Aften, da Ole var kjørt ud for at se efter Maag, fandt han ham med begge Ben <span class="pagebreak" id="s43">[Page 43]</span> brækkede liggende i en Grøft. Han løftede ham op i Vognen og kørte ham hjem. Han havde ligget ved Veikanten et Par Timer, og Benene svulmede voldsomt op. Lægen erklærede, det vilde blive langvarigt.</p><p>Efter at Maag, der havde havt stærk Feber den første Tid, var blevet meget bedre, kom der en Dag ridende Ilbud fra Veile for at hente Ellen, Den gamle Lind var blevet meget syg og vilde sé hende før sin Død. Ellen vilde først ikke tage bort, men da Faderen ønskede det, reiste hun. Hun maatte blive der fire Dage . . . Saa blev det bedre med den gamle. Det skulde ikke være den Gang, sagde han selv, da han igen kom til Mælet.</p><p>Da Ellen kom tilbage, traf hun Faderen meget bedre. Mademoiselle havde installeret sig ved hans Seng.</p><p>Mademoiselle var en lille korpulent Dame, som sagde, hun var fyldt en og tredive Aar, og som ved Hjælp af Pudder, falske Tænder og et Sæt Nakkekrøller kom til at sé ud, som om hun var i Nærheden af de fyrre. Mademoiselle paastod, hun var af meget gammel Familie, og hun plyndrede Dumas' Romaner for at forklare sin Nedstamning fra Korstogene.</p><p>Naar hun fortalte, flød hun gjerne ud i Graad over sin egen Veltalenhed, og smurte saa Tusch og Sminke rundt i Ansigtet med sine ringbesatte Fingre.</p><div class="pagebreak" id="s44">[Page 44]</div><p>Hun titulerede Napoleon Forbryderen fra St. Helena og slog Korsets Tegn, naar hun nævnede Robespierre.</p><p>Saadan var Mademoiselle.</p><p>Denne Dame fik efterhaanden megen Færdighed i at lægge Maags Puder til rette bag Ryggen og i at læse ham i Søvn med Lamertine,</p><p>Ellen lod hende skalte, som hun vilde.</p><p>Men en Aften, da hun kom hjem fra Moderens Grav, kunde Faderen næppe tale: han laa halvdrukken og lallede.</p><p>Cognacflasken stod paa Bordet ved Sengen.</p><p>- Hvem har givet Dig Flasken f spurgte Ellen. Faderen stammede, gav sig til at klynke.</p><p>- Hun har sat den her hen - og vi er - ja - vi er jo svage . . .</p><p>- Hvilken hun?</p><p>- Ja . . . Mamsellen, men . . . jeg vil ikke sætte . . . Splid . . . for . . . </p><p>Fra den Dag hadede Ellen Maag Guvernanten.</p><p>Alligevel tog Damen fra Korstogene mer og mer Raadighed over Maag og over Huset, og Folk talte allehaande. Men Ellen hørte intet eller vilde ikke. Hun var begyndt at gaa til Præsten og skulde konfirmeres til November. Det var sent nok, siden hun allerede var fyldt de seksten Aar.</p><p>- - Ellen og Mademoiselle læste i Havestuen. Ellen var kommen ned før Timen og sad ude paa Trappen paa Trinet og stirrede ud i Sollyset.</p><div class="pagebreak" id="s45">[Page 45]</div><p>Hun følte Heden over sig som en mat Ladhed . . . og hun fulgte med Blikket, mens hun sad og døsede, Insekterne, der virrede, og hun aandede dybt for at fange Jasminernes Duft fra Busketterne.</p><p>Der var i den sidste Tid kommen denne Ladhed over Ellen.</p><p>Der var intet mer, som kunde binde eller fæstne hendes Opmærksomhed, og hun var altid adspredt. Det var rent ud besynderligt, hvor alt distraherede hende: et Insekt, som fløi forbi, et Blad, der faldt til Jorden. Saa fulgte hun Bladet, som det dalede, og Bogen hun læste, gled ned ad hendes Skød, uden at hun mærkede det.</p><p>Hun bare drømte . . . sad hen og drømte.</p><p>Men vaagnede hun op, vidste hun ikke, hvad hun havde tænkt, følte blot som en mattende Tyngsel ligge over sig. Og hun var altid træt, gad ikke gaa og intet foretage sig.</p><p>Hun græd ofte og med ét, naar hun sad, foer hun med Haanden til Hjertet, saadan gav det sig til at banke. Hun blev rød og hvid uden Grund; altid havde hun Sting, var stakaandet og fik Blodet til Hovedet.</p><p>Hun havde i den sidste Tid kastet sin Kærlighed paa en graa Kattekilling, og hun kunde sidde timevis med det lille Dyr i Skødet og klappe den og kysse den paa Snuden. Om Natten sov den ved Fodenden af hendes Seng. Ellers var hun ikke overdreven ødsel med Kærtegn.</p><div class="pagebreak" id="s46">[Page 46]</div><p>Der kunde gaa Dage, hvor hun ikke talte til sin Fader, og naar Middag var ovre, gik hun oftest bort fra Gaarden, ingen vidste hvorhen. Saa tog hun Veien gennem Haven ned til Skoven. Der var noget borte en Bakke, hvorfra man kunde se Havet som en skinnende, blaa Stribe langt ude i Horisonten bag Lyng og Marker. Der laa hun saa halve Dage med Ansigtet op i Solen og stirrede. Eller hun krøb op i et af de store Lindetræer i Haven, og gemt mellem Grenene sad hun Timer igjennem, halvt fortumlet af den sødlige Duft.</p><p>Saadan underlig lad og sandsetung og dovenadspredt var Ellen bleven i den sidste Tid. - -</p><p>Ellen blev vækket af Mademoiselles Stemme, der skreg op i Fistel inde i Havestuen, og hun reiste sig for at gaa op ad Trappen.</p><p>- Som sædvanlig for sent, sagde Mademoiselle, der sad ved Bordet.</p><p>Ellen svarede ikke. Hun satte sig uden at se paa Lærerinden og aabnede Bogen. Det var Jocelyn, sagde hun.</p><p>Hun læste søvnigt nogle Vers; naar hun blev rettet, sad hun og legede med sine Fingre.</p><p>- Jeg ved ikke, om <span class="italics">ma petite</span> hører efter, sagde Mademoiselle.</p><p>Ellen svarede ikke, blev bare ved at læse. Mademoiselle tog nervøse Tag til Haaret, sagde:</p><p>- Nei - De forstaar ikke Skønheden. Ellen pillede.</p><div class="pagebreak" id="s47">[Page 47]</div><p>Kan De det udenad.</p><p>Ellen lukkede Bogen og stadig med pillende Fingre, Hovedet dukkende, begyndte hun forfra, udenad.</p><p>Hun plaprede nogle Vers og saa pludselig op. Taug, og blev siddende ufravendt stirrende paa Mademoiselles Bryst.</p><p><span class="italics">Et Jocelyn arrivant</span> - - -</p><p>Mademoiselle vilde hjælpe hende:</p><p><span class="italics">Et Jocelyn arrivant</span> - - -</p><p>Men hun stammede, holdt op . . . <span class="italics">et Jocelyn</span> . . .</p><p>Og ganske forpustet under Ellens Blik, der blev ved at hvile ved Smykket paa hendes Bryst, sagde hun:</p><p>- Jeg har faaet det igaar.</p><p>Ellen var meget bleg.</p><p>- Det er en Present . . . af Deres Papa.</p><p>Uden at vende Øinene bort, drog Ellen Veiret dybt:</p><p>- Mademoiselle har misforstaaet Papa. Strakte Haanden frem og sagde:</p><p>- Tag det af.</p><p>Mademoiselle mimrede et Par Lyd og løftede Haanden for at løse det:</p><p>- Nei, han har givet mig det - det er mit.</p><p>Ellen ventede.</p><p>- Tag det af.</p><p>Mademoiselle reiste sig og retirerede, men Ellen tog hende med et om Haandleddet: Kom, sagde hun. Tag Smykket af.</p><div class="pagebreak" id="s48">[Page 48]</div><p>Hendes Øine blev større. Mademoiselle, sagde hun, De <em>skal</em> tage det Smykke af.</p><p>Mademoiselle rystede over hele Kroppen. Famlende løste hun Smykket. Kæden gled ned fra hendes Bryst og faldt paa Gulvet.</p><p>Ellen tog det, hun stod lidt og lod de gyldne Led glide gjennem sine Fingre, Derpaa gik hun langsomt ud af Døren og ned ad Trappen med Hovedet bøiet.</p><p>Hun saa sig ikke om; med Smykket knuget sammen i sin Haand gik hun ilsomt ad Terrassen ned til Graven.</p><p>Der standsede hun, løftede Armen over Vandet. Og som en gylden Slange faldt de Maagers Kæde spillende i Havens Middagssol ned i Gravens Vand.</p><p>Ellen vendte sig og gik ned i Lindegangen.</p><p>Men nogle Dage efter reiste Mademoiselle.</p></div><div class="teidiv2" id="index-group.1_text.1_body.1_div.3_div.2"><h3><span class="headingNumber">3.2. </span>§</h3><p>Ellen blev konfirmeret om Efteraaret. Præsten i Nørup var en asketisk Mand, som prædikede mest om Synden og den evige Fortabelse. Og var Verden en Elendighedens Dal, turde vi ikke beklage os, thi vi <em>bødede</em> og det ikke alene for os selv, men og for alle dem, som var gaaet foran os og havde dynget Synd paa Synd. Derfor maatte vort Liv blive et Liv i Forsagelse og i Bøn.</p><p>Ellen havde aldrig været meget religiøs. Der havde i hendes Liv hidtil ikke været Anledning dertil. Hos Linds var der ikke megen Tale <span class="pagebreak" id="s49">[Page 49]</span> om Gud. Om Søndagen gik gamle Lind i Kirke med sin Kone under Armen, og en Gang om Aaret gik de til Alters. Det var deres Gudsdyrkelse. Paa Thorsholm var der endnu mindre Religion. Om Søndagmorgen, naar Vinden bar til, kunde man høre Kirkeklokkerne fra Nørup, men ingen brød sig om deres Klemten.</p><p>Mademoiselle var Katolik og faldt under Tiden i Søvn med Rosenkrandsen mellem sine Fingre; hendes Fader talte kun om Gud, naar han var drukken. Det var Gudsdyrkelsen paa Thorsholm.</p><p>Og i Begyndelsen, medens hun læste hos Pastor Assens, blev, hvad hun lærte, ogsaa ved at være Ellen noget uvedkommende. Alle disse Bud var noget, hun ikke havde overtraadt; Ord, som ikke var rettet til hende. Men efterhaanden blev det anderledes. Thi Pastor Assens talte sig efterhaanden varm.</p><p>Og hans gammeltestamentlige Forklaring, den kom pludselig til hende som en Spreder af Taager i hendes tvivlfyldte Sjæl.</p><p>Alt, hvad hendes store Slægt havde forbrudt, det faldt som en tung, uafkastelig Byrde paa hendes Skuldre, og der var ikke andet at gjøre end at bede og bede og lægge sig i Knæ, Dag og Nat. Nu forstod hun det altsammen. <em>Hun</em> skulde albetale den gamle Skyld og lide de manges Straf og bede og bede om Afladelse for dem alle.</p><div class="pagebreak" id="s50">[Page 50]</div><p>Hun begyndte at læse i Biblen, at besøge de Syge i Nørup og tilbringe lange Aftener hos Præsten. Og hans Askese ophidsedes endnu mere ved Synet af hendes seksten Aar, der knælede saa tungt under Jehovas Svøbe.</p><p>Midt under Gæringen blev Ellen konfirmeret. Hun sov ikke mere om Nætterne, og hun havde Syner, hvori Flammesværdet bestandig var løftet høit for hendes Øine.</p><p>Ved den hellige Handling talte Pastor Assens om Fædrenes Synd, som nedarves indtil det tiende Led.</p><p>Efter Konfirmationen vedblev Ellens Besøg hos Præsten. I sin opskræmte Forfærdelse gav hun, der var vant til at tie og bære, sig pludselig til at tale. Præsten blev hendes Skriftefader. Hun fortalte ham alt: om Faderens Lastefuldhed, om gamle Lind - Alt. Om hvorledes hun havde kæmpet imod, og hvorledes hun havde lidt. Thi hun havde ikke forstaaet, at Guds Dom var over hende.</p><p>Nætterne tilbragte hun knælende paa sit Gulv. Hun bad de samme Bønner, indtil Blodet sydede i hendes Hoved; mange Dage sneg hun sig ind i Nørup Kirke og smidt foran Alteret laa hun hensunken i Bøn og pinefuld Angst, som forvirrede hendes Sandser.</p><p>Ofte kom hun efter en søvnløs Nat orn Morgenen til Præstegaarden bleg, og skræmmet af Syner: hun havde ikke Mod til længere at bede <span class="pagebreak" id="s51">[Page 51]</span> alene; da tilbragte Præsten og hun lange Timer i fælles Bøn.</p><p>Og uafbrudt gav hendes Slægts Historie, som hun læste og udfrittede allevegne, hende nyt Stof til Revselser og Angster. Hun studerede Nørups Kirkeprotokol, hvor Præsterne havde ført Bog over Familien, og hvor der var mange Noter. Pastor Assens udfyldte Fortællingerne.</p><p>Han fortalté hende om Christen Maag, der havde ladet sig begrave med Hovedet hvilende paa Erindringerne fra sin Lastefuldhed ligesom paa en Samling Relikvier; om Livet, som den Gang førtes i det østre Taarn paa Thorsholm. Og han glemte, mens han talte, den bodfærdiges Aar, og han malede Vellysten med mange Farver, for at lade den sønderknuses dobbelt i Forbandelser under Straffens Hæl. Og bestandig lagdes der nye Syndebyrder paa Ellens Skuldre.</p><p>Time efter Time fyldtes hendes Sind med urolige Billeder. Hendes Andagt trængte til Apparat, hun lod en gammel Bedepult flytte fra Loftet ned i sit Kammer, og hun hængte et sort Kors op over sin Seng. Søndagen var dog hendes Anfægtelsers Høitidsdag.</p><p>Hun havde lært at spille paa Orgel, og hun var begyndt at spille til Gudstjenesten. Naar hun da havde larmet gjennem et Par støiende Præludier og selv sunget de lange Bodspsalmer med, mens hun spillede, sad hun skjult bag Orgelet og lyttede med skinnende Øine til Præstens <span class="pagebreak" id="s52">[Page 52]</span> Straftedomme. Og der var altid nye Billeder for den gamle Straf og nye Flammer for det store Baal. Og efter nye Sange og ny Postludielarm kom Ellen hjem med Hovedet tungt og alle Tanker i forvirret Feber.</p><p>Da tilbragte hun Eftermiddagen i Riddersalen. Til daglig kom hun der ikke: hun følte noget som Sky for Slægtsbillederne, hun havde tilbedt; og hun syntes, at Salens Luft faldt over hende som en Gru af Formastelighed og Trods.</p><p>Men nu, naar hendes Hoved brændte af Bods Sang, gik hun derind for at haane dem, Billederne paa Væggen. Thi dem var det, som havde trodset i Vantro og kæmpet imod i Gudsforgaaenhed og nu smuldrede Huset i Afmagt under Herrens Dom.</p><p>Men her var dog ikke Templet for den yderste Fordærvelse. Det var Bedstefaderens Stuer I Taarnet. Og hun mindedes sin Barndoms Frygt for «de lukkede Værelser», hvor de hvide Gardiner altid var trukket for, og hvor Pigerne Vinternætter hørte Sang bag de laasede Døre. Ellen gik aldrig der forbi Taarnet uden med Hjertebanken.</p><p>Men nu vilde hun derind, og der skulde ikke ikke blive Sten paa Sten tilbage af Forargelsen og ikke Stykke eller Stump af Forfængeligheden.</p><p>Ellen talte ikke derom til Præsten, hun vilde gaa derind alene, skøndt hun frygtede.</p><div class="pagebreak" id="s53">[Page 53]</div><p>Men mange Dage havde hun ikke Mod. Saa en Morgen reiste hun sig tidlig efter en søvnløs Nat. Hun følte, nu havde hun Modet; og hun bad brændende foran det sorte Kors over sin Seng. Men da hun kom til Taarndøren, og den gamle Nøgle hvinede i Laasen, sprang Sveden frem paa hendes Pande i store Draaber. Hun knugede Hænderne mod sit Bryst og lukkede Øinene tæt i.</p><p>Luften var tung og gammel. Hun følte den tor om sine Læber.</p><p>Hun gik frem og skød Døren op. Men da hun i Halvmørket saa de støvdækte Lagener over alle Møbler, og Maagernes Vaaben skinnende mod sig over Speilet, blev hun svimmel og støttede sig.</p><p>Hun rev Gardinerne bort, og Dagen skar hendes Øine,</p><p>Hun vendte sig fra Lyset, og hendes Blik faldt paa Sengen; den stod midt paa Gulvet, med en falmet Silkehimmel, baaret af Kvindeskikkelser. Ellen rev Lagenet bort, og hun følte pludselig en krydret Vellugt slaa fra de gamle Silketæpper op imod sig. Hun løftede Tæppet og indaandede dets Duft.</p><p>Hun følte sit Hjerteslag tungt.</p><p>Nei - nei - sagde hun - det er Djævlen . . . Hun slap Tæppet. Da hun løftede Blikket, saa hun over Hovedgærdet, halvt skjult af Sengehimlen, et Billede.</p><div class="pagebreak" id="s54">[Page 54]</div><p>En nogen Mand, der kæmpede med en Kvinde . . .</p><p>Ellen betragtede det forstenet, førte Armene frem og tilbage over sit Hoved og blev ved at stirre derpaa - - tungt, liggende ind over Sengen, med de fremstrakte Arme knugede om Maleriets Ramme.</p><p>Saa sank hun sammen. Uden Bevægelse. Hovedet støttet paa Armen, udstrakt paa Bedstefaderens Seng, halvt bedøvet af Tæppernes Duft stirrede hun paa Billedet, indtil hun med opløst Haar flygtede med løftede Hænder . . .</p><p>Hun blev ved at løbe; ud af Taarnet; langs Terrassen; ned ad Trappen; over Plænen - fløi hendes Skygge.</p><p>Fra den Dag var alt forbi. Hendes Liv blev et furiepidsket Tog af Bønner, af Fortvivlelse og Angst. Om Natten sov hun ikke, og om Dagen kunde hun ikke finde Ro.</p><p>Med Præsten talte hun mindre nu. Hun fortalte ham ikke om sit Besøg i Taarnet, og efterhaanden blev hun sky. Hint Billede forvirrede hendes Bønner. Naar hun laa fortvivlet paa sin Skammel, sløv og søvnig, gled det ind i hendes Tanker - bestandig.</p><p>Og svimmel og dødstræt, en Afmagt nær, kunde hun aabne Taarnets Vindue og lænet ud, mens Efteraarets Slud vædede hendes Pande, længtes hun efter at synke dybt . . . glide saa blødt og - faa Fred - - - - <span class="pagebreak" id="s55">[Page 55]</span> Saa sad hun en Aften ud paa Efteraaret som sædvanlig ene. Veiret var haardt, og Ole var kørt ud for at samle Faderen op.</p><p>Der var kommen sær Uro over Ellen. Hun havde taget Skærmen af Lampen for at faa det mere lyst i den store Stue, hvor det skumrede i alle Kroge, og hun gik rastløs frem og tilbage, satte sig, gik igen, standsede ved Vinduet og blev intet Steds. Naar Stormen, der pidskede Regnen mod Ruderne med smaa Knald ligesom Hagl, jog de mægtige Lindegrene larmende mod Vinduerne, foer hun sammen og gyste længe, som om hun frøs. Og Veiret tog stadig til, og midt under Stormen hørte hun den store Vindfløi paa Taarnet, som raslede under Vinden.</p><p>Hun havde Lyst til at kalde paa Pigen og faa hende ind. Hun kunde ogsaa gaa i Seng og behøvede ikke at vente. Men da hun tog Lampen og var kommen hen til Døren, foer hun sammen igen og lyttede. Det var den store Klokke ved Porten, der klemtede. Saa var Veiret haardt.</p><p>Hun gik igen til Vinduet. Klokken blev ved at lyde høit.</p><p>Hun saa en Karl med Lygte gaa over Gaarden mod Porten, lidt efter en til. Saa hørte Klokken op at lyde, og de fik Porten op. Der maatte være kommet nogen, en fremmed . . . Men det var saa mørkt, man kunde ikke sé <span class="pagebreak" id="s56">[Page 56]</span> det mindste. Hun tog Lampen og aabnede Døren til Gangen . . . Karlene klaskede med deres Træsko op ad Trappen. Der blev rusket i Døren.</p><p>- Hvem er det? raabte Ellen. Hvem er det?</p><p>Der blev ikke svaret. Stormen maatte tage Lyden bort. Hvem er det? raabte hun igen. Saa aabnede hun Døren og saa begge Karlene blege og forvirrede med Lygterne i Haanden.</p><p>- Hvad er det? spurgte hun igen. Er der Brand i Nørup?</p><p>- Nei, Frøken Maag, det var en Stemme fra Morket, og der kom et Ansigt frem i Lysskæret, Kongen er død!</p><p>Krigen brød ud.</p><p>I de strenge Tider, som kom, mødtes Ellen og Præsten igen: de saa det begge altsammen som en Straffedom, som Herrens Vrede over den ugudelige Slægt. Pastor Assens holdt Møder i Omegnen, og Ellen fulgte ham for at indsamle Penge og alskens Ting. Der var Saarede og Elendige nok og Brug for alles Hjælp.</p><p>Tilsidst tænkte Ellen paa selv at tage ned og pleie de Saarede, og hun havde allerede bestemt Dagen, naar hun vilde reise. Men saa en Morgen fandt de hende liggende bevidstløs foran Bedeskamlen i sit Kammer, og da hun kom til sig selv, fantaserede hun.</p><div class="pagebreak" id="s57">[Page 57]</div><p>Det var Nervefeber, hun havde faaet, og Sygdommen blev langvarig.</p><p>Mens Ellen svævede mellem Liv og Død, skiftede Aaret, og det blev Foraar. Fjenden oversvømmede Jylland.</p></div></div><div class="pagebreak" id="s58">[Page 58]</div><div class="teidiv1" id="index-group.1_text.1_body.1_div.4"><h2><span class="headingNumber">4. </span><span class="head">IV.</span></h2><div class="teidiv2" id="index-group.1_text.1_body.1_div.4_div.1"><h3><span class="headingNumber">4.1. </span>§</h3><p>Ellen var Rekonvalesent.</p><p>Hun laa nogle Timer om Dagen inde i Moders Taarn, bleg og gjennemsigtig, med Hovedet næsten skjult i de hvide Puder, halvt i Blund Hun nod sin Træthed som et mat Behag. Mens hun laa ubevægelig og ikke gad røre sig, hørte hun Fuglenes Sang fra Haven og Børnenes Pludren, mens de legede.</p><p>Skovfogdens Børn bragte hende Jordbær, de plukkede i Skovene, og Ellen beholdt dem hos sig. De legede sammen, de lo ad ingenting, de flettede Ringe af Mælkebøttestængler ; og Børnene fortalte hende om den blissede Ko, som havde kælvet. Ellen fik sine Dukker ned fra Loftet, og de legede, som da hun var Barn : klippede Billeder af de gamle Modejournaler og gav dem fornemme Navne og holdt Dukkebal paa Sygetæppet.</p><p>Men saa pludselig blev hun altfor mat, og hun slap Dukkerne, der gled ned ad Tæppet, og hun iaa med lukkede Øine; Børnene mærkede, hun <span class="pagebreak" id="s59">[Page 59]</span> blev stille, og ganske sagte listede de sig ud af Døren, og lod den staa paa Klem, naar de gik.</p><p>Ellen hørte det og smilede. Hun mærkede Trætheden som en mild Rus. Og hun aabnede Øinene igjen og saa paa sine Hænder, som var hvide og gjennemsigtige med store, blaa Aarer. Hun tog en Blomst fra Skaalen og hun inddrak mat dens Duft i smaa Drag, indtil hun faldt i Blund.</p><p>Eller hun tog Haandspeilet og betragtede sit Ansigt, der lignede en Drengs med det korte, afklippede Haar . . .</p><p>Siden fik hun Lov til at læse. Det var alle Bøgerne fra hendes Barndom: »Ivanhoe«, »Erik Menved» og »Prinds Otto«. Og mens hun læste, dukkede Skikkelserne frem som Mennesker, hun en Gang havde set, men hun erindrede ikke mere, hvor. Og slap hun da Bogen for at søge i sin Erindring, gled det bort; og hun laa stille hen og nød sine Drømme i mat Velbehag.</p><p>Saa kunde en Blomst; saa et Ord, et Billede vække et Minde, som dukkede frem hos hende, og hun forfulgte det, indtil ogsaa det blev borte. Og alt, hvad hun tænkte, var mest som en underlig vag Melodi, der klang i hendes Øren uafbrudt.</p><p>Men lidt efter lidt blev det Minderne her fra Rummet, hvor hun laa, der kom oftest igen, Minderne om Faderens Kjærlighed, der levede paa hver Plet. Og lange Timer laa hun hen med Sommeren om sig og drømte sødt.</p><div class="pagebreak" id="s60">[Page 60]</div><p>Hun begyndte at længes efter Haven. Og hun lod Skovfogedens Børn bringe sig Blomster fra Markerne, og hun lod dem komme helt hen til Stolen, hvor hun sad, for at indaande Kløverens Duft, der hang i deres Klæder.</p><p>En Dag gik hun ved Lægens Arm ind i Havestuen. Dørene til Terrassen stod aabne; men da Ellen saa ud i Haven, som laa solrig og hed, blev hun svimmel: Nei, Doktor - lad mig sætte mig - jeg er altfor træt.</p><p>- Hvor Luften er tung, Doktor, hvidskede hun. Luften er saa tung.</p><p>Hun faldt mat sammen, og hun sad længe halvt angst og sammenkrøben og stirrede ud over Vandet og Plænerne, og syntes, hun kendte dem ikke mere igjen.</p><p>Men siden blev her hendes Yndlingsplads, og hun kunde sidde Dag efter Dag der bag de aabnede Døre; hun læste eller arbeidede; eller hun lænede Hovedet tilbage, og hendes Blik fulgte Træernes Skygge over Plænerne, og de lette Sommerskyer, naar de drev.</p><p>Men en Dag lod hun Dørene lukke og rullede Persiennerne ned. Der var kommen østrigsk Indkvartering til Gaarden, en General med et Par Officerer og en halv Bataillon. Ellen hørte, at den gamle General havde sin Yndlingsgang under Lindene, og hun vilde ikke modtage hans Hilsen.</p><p>Saa vendte hun tilbage til Taarnet. Der var ogsaa kjøligere, og friskt af Lindeduften, og <span class="pagebreak" id="s61">[Page 61]</span> naar man rullede ned, blev der næsten mørkt. Det gjorde godt paa de hede Dage.</p><p>En Formiddag besøgte Præsten hende. Hun laa paa Sofaen og bandt Bregner sammen til en Buket.</p><p>Pastoren blev strax forvirret, da hun rakte Haanden frem imod ham, lidt mat, og talte ganske lidt døsig, mens hun stadig smilede. Han kendte hende ikke igen.</p><p>Det Skær, som var kommet over hende . . .</p><p>Hun talte om sin Sygdom, om Egnens Folk og om Indkvarteringen.</p><p>Jeg er komplet i Fangenskab, sagde hun, her i Taarnet.</p><p>Der blev en Pause. Præsten sagde, den nye Degn var kommen til Nørup . . .</p><p>- Han spillede kun saa maadeligt Orgelet . . .</p><p>- Ja saa . . . hun lagde Bregnerne bort - ja - det er jo sjældent, de Folk er musikalske.</p><p>Hun rettede sig i Sofaen. Hvor man bliver doven, sagde hun, naar man har været syg.</p><p>Pastoren mærkede Parfumen af hendes Klæder. Ja - - det er - som blev man Børn igen . . . Han stoppede, sad urolig foran hende og gned hurtigere de foldede Hænder.</p><p>- Og hvor Fluerne generer En, sagde Ellen Er de ligesaa slemme i Præstegaarden ?</p><p>Der blev en ny Pause, og helt beklemt reiste Pastoren sig. Ja - sagde han - det er <span class="pagebreak" id="s62">[Page 62]</span> en travl Tid - - jeg mener, der er mange ængstede Sind.</p><p>Og han tog Afsked, helt forvirret . . .</p><p>- Ja - De ser vel snart her op, Pastor Assens, sagde Ellen. Hun blev liggende paa Chaiselonguen.</p><p>Lidt efter hørte hun Toner af Violiner fra Haven. Hun reiste sig og vilde lukke Vinduerne, men hun standsede bag Persiennerne og lyttede.</p><p>Hvor det var smukt - Ia - hun saa ud - det var Zigeunerne som spillede.</p><p>Hun satte sig stille. Violinerne sang.</p><p>Hvor det var længselsfuldt - hvor det var smukt . . . Det lød saa klagende, saa dæmpet, mildt . . . saa steg det, og steg det og klang.</p><p>Ellen stod pludselig op, urolig . . .</p><p>Hvor Tonerne slyngedes sammen - - hvor de jublede op - aa - man fik bankende Blod.</p><p>Saa vildt det lød - - -</p><p>Indtil det igen klang saa sørgmodig mildt . . , Det var som Granernes Sus nede ved Moders Grav . . . Ellen græd.</p><p>De fremmede Officerer fandt det næppe meget morsomt paa Thorsholm. Om Formiddagen var der ofte Øvelser i Egnen, men Resten af Tiden var de hjemme. Saa holdt de til ovre i Lindegangen, drev langs Bænkene med en fransk Roman, eller spillede Kort; sad oftest Kvarter efter Kvarter ørkesløse, med en Cigaret <span class="pagebreak" id="s63">[Page 63]</span> mellem Læberne, og stirrede ladt ud i den solrige Have.</p><p>Udover Plænerne, som svedes, mod Hovedbygningen, der skinnede hvid og kjedsommelig, lukket og tilhyllet paa sine tause Terrasser.</p><p>Engang imellem gled et Vindpust over Plænen, krusede Gravens Vand og vuggede Roserne. Saa raslede de udslagne Solseil og faldt atter tilbage i den dorske Ro.</p><p>De Fremmede smed Cigaretstump efter Cigaretstump i dvask Kedsommelighed.</p><p>Kun lige i Middagsstunden aabnedes de lukkede Døre, og Ellen kom ud paa Terrassen, støttet til Pigens Arm. Hun gik langs med Hækken, i Skyggen af en stor Parasol, helt indhyllet i sit hvide Sjal.</p><p>Officererne betragtede hende fra Lindegangen.</p><p>Hun lod, som hun saa dem ikke. En Gang imellem standsede hun, løftede Parasollen og vendte sit blege Ansigt ud mod Haven. Hun talte til Pigen og gik videre støttet til hendes Arm . . .</p><p>Og Havedørene lukkedes igen, og Officererne vendte tilbage til deres Bænke . . .</p><p>- Hvad finder du, Schønaich connaisseur?</p><p>- Har Generalen ikke sendt hende en Flaske Tokayer ?</p><p>- Jo - og fik den tilbage . . .</p><p>Schønaich ridsede i Jorden med sin Hæl. Hun holder sit Hoved som Maria Theresia, sagde han.</p><div class="pagebreak" id="s64">[Page 64]</div><p>- - Saaledes gik de varme Sommerdage paa Thorsholm.</p><p>Ellen var nu oppe hele Dagen, næsten ganske frisk. Men ogsaa hun fandt det ensomt og trist. De fremmede Soldater generede hende; hun kunde ikke komme uden for en Dør uden at møde disse Uniformer, som hun hadede, og Blik fra mørke Øine forfulgte hende overalt. Selv ind bag de lukkede Døre naaede Forfølgelsen hende. Sad hun om Aftenen i Dagligstuen, hørte hun Sang og Raab fra Gaarden, hvor de Menige laa i Klynge om det tændte Baal; og flyttede hun ind i Taarnet, trængte Officierernes Samtale, der om Aftenen ved Vinen blev hidsig nok og høirøstet, støiende op til hendes Skjul. Hun kunde ikke undgaa de ubudne Folk.</p><p>Men saa undertiden kunde Larmen og Samtalen forstumme, og gennem den stille Nat hørte man kun Baalets Knitren fra Gaarden. Ellen reiste sig og nærmede sig Vinduet.</p><p>Soldaterne hvilede om Ilden. De støttede, strakte paa Jorden, Hovedet i deres Hænder og stirrede ind. Baalets Skær farvede deres Ansigter. Det lyste med et paa en Poppel foran den hvide Længe, saa dens Løv flammede, og det hengav den atter til sit Mørke. Et Gjenskser fra Ilden laa som en lysende Sky over Baalet.</p><p>Nu og da oplystes et Øieblik Gaardens Kroge, og Karlenes og Pigernes Ansigter, som lyttede <span class="pagebreak" id="s65">[Page 65]</span> samlet i Klynge, traadte pludselig frem af Natten for igen at forsvinde . . .</p><p>Saa spillede de.</p><p>Og som et besynderligt Refræn løftede Soldaterne om Baalet et afbrudt, klagende Raab.</p><p>Naar da Ilden var slukket, sad Ellen længe med bankende Hjerte. Alt var blevet mørkt; lyttede hun, hørte hun Skildvagtens Skridt, men hun mægtede ikke at skelne hans Skikkelse i Natten.</p><p>Taarnuret slog sine rustne Slag, og atter blev det tyst. Mens Ellens Tanker gik og kom.</p><p>En Aften blev hun vækket ved Sang. Hun aabnede Vinduet og lænede sig ud.</p><p>- Nei - sé, hvor det var klart, den første stjerneklare Nat. Stjerne over Stjerne paa den mørke Himmel.</p><p>Vinden bar til: Granernes Harpixduft blandedes med Lindenes. Bladene raslede sagte som til evindeligt Akkompagnement.</p><p>- Jo der var Lys endnu. Det var hos Officiererne, man sang . . . Hun saa et Par Skygger paa de nedrullede Gardiner . . .</p><p>Hvad det dog var for en Sang - saa blød . . . Hun lænede sig længere frem, og hun var angst for at miste en Tone, naar Stemmen sank . . . En Natsværmer svirrede forbi, mekanisk slog hun den bort med sin Haand, mens hun holdt Øinene fæstet paa de hvide Gardiner, hvorfra Sangen kom . . .</p><div class="pagebreak" id="s66">[Page 66]</div><div class="lg"><div class="l">Weil sie gestorben ist - -</div><div class="l">Weil sie gestorben!</div></div><p>Det døde hen . . . Ellen gled ned paa Stolen; de sidste Toner dvælede i hendes Øren . . . Saa reiste hun sig, slukkede stille Lampen og gik</p><p>ind i sit Kammer.</p></div><div class="teidiv2" id="index-group.1_text.1_body.1_div.4_div.2"><h3><span class="headingNumber">4.2. </span>§</h3><p>Ellen var for første Gang nede ved sin Moders Grav. Da hun reiste sig fra Bænken, følte hun sig svimmel og maatte støtte ved Gelænderet, Hun fik en Kuldegysning: hjem maatte hun . . . Men hun var virkelig alt for svimmel.</p><p>Hun havde ikke mærket Trinene bag sig, men ved Stemmen foer hun sammen:</p><p>- Frøkenen er blevet syg. - Tillad jeg hjælper Dem.</p><p>Hun løftede Ansigtet og nikkede: Ja - jeg er . . . ikke vel.</p><p>Officeren lagde Armen om hendes Liv og førte hen ud mellem Granerne. Han sagde intet. Hendes Hoved laa mat paa hans Skulder.</p><p>Da de kom ud i Haven, følte Ellen sig bedre: Det er kun Feberen, sagde hun. Jeg har nylig været syg.</p><p>De gik langsomt op gennem Haven, hun støttet til ham.</p><p>Men pludselig rødmede hun og standsede: Tak - det er meget bedre, og hun løsnede sig ud fra hans Arm.</p><p>Hendes Ledsager forstod, og et Øieblik <span class="pagebreak" id="s67">[Page 67]</span> forvirredes de begge. De søgte noget at sige, og de pinte sig begge for at finde et Par ligegyldige Ord.</p><p>Men de naaede Trappen uden at have fundet, og Ellen rakte Haanden til Farvel.</p><p>- Tak.</p><p>Saa i sidste Øieblik sagde han hurtigt: Det er jo mig, som maa takke Lykken.</p><p>Dermed skiltes de. Ellen var meget utilfreds med sig selv.</p><p>Den næste Dag lod Grev Schønaich spørge til Ellens Befindende. Hun svarede, at det vilde være hende en Fornøielse at se ham for at takke ham for igaar</p><p>Lidt febrilsk slog hun sig ned paa Chaiselonguen ved Havedøren, der stod paa Klem. Hun ventede Visiten.</p><p>Ellen reiste sig og gik ham imøde.</p><p>Hun takkede ham for igaar (lidt staccato) og beklagede, at hendes Fader ikke var hjemme. Han var taget til Veile.</p><p>Schønaich spurgte til hendes Befindende: om det var bedre . . .</p><p>- Meget bedre. Men hun havde jo været meget syg.</p><p>Ellen gik tilbage til Chaiselonguen, og mens hun bad ham tage Plads, slog hun Havedøren op: Her er en vidunderlig Udsigt, sagde hun - ikke sandt - her er smukt?</p><p>- Og vi berøver Dem den Udsigt? . . . Aa, <span class="pagebreak" id="s68">[Page 68]</span> Frøken, jeg forstaar det saa godt. . . Det <em>maa</em> være haardt Dag for Dag at have seirrige Fjender for Øie - - - Men - han skiftede Tone - vi keder os ogsaa, kan De tro . . .</p><p>Ellen smilede: Ja - sagde hun og pegede over mod Lindegangen - det er jo ikke just afvekslende.</p><p>- Og dog foretrækker jeg dette for at ligge i Indkvartering i Byerne. Det er forfærdeligt at leve i disse døde og tilhyllede Byer. Man hører midt om Dagen kun Lyden af sine egne Sporer paa Gaden. Jeg har ligget i Horsens i fjorten Dage - jeg saa ikke andre kvindelige Væsener end et Par Sælgekoner . . .</p><p>Han gik bort fra Døren:</p><p>- Men Triumfmarchen var dog det værste, Vi feirede Indtagelsen af Als - der var nu ogsaa en smuk Idé - vi drog opad Hovedgaden med Kanoner og fuld Musik . . . Men ikke et Ansigt bag Ruderne, ikke ét, bare tilhyllede Vinduer, døde Huse - uddøet og lukket - - Hele Byen var tom. Det var et skrækkeligt «Tedeum» - -</p><p>- Og inde bag Ruderne da - sagde Ellen. Schønaich svarede ikke. Men lidt efter vendte han sig igjen om mod Døren og sagde:</p><p>- Ja, hvor her er vidunderlig smukt.</p><p>- Hvor har De hjemme, spurgte Ellen.</p><p>- I Bøhmen - der ligger ialfald min Families Godser. Selv har jeg opholdt mig længe <span class="pagebreak" id="s69">[Page 69]</span> i Pesth. Har Frøkenen nogensinde været ved Donau ?</p><p>- Nei - jeg har aldrig været udenfor Danmark.</p><p>- Og taler saa smukt Fransk?</p><p>- Aa - vi er saa halvveis Franskmænd i vor Familie. Og De da? Vidste De igaar, jeg ikke kunde Tysk ? . . . Jeg er saa uvidende.</p><p>- Jeg valgte et neutralt Sprog; Grev Schønaich bukkede.</p><p>Lidt efter gik han.</p><p>Ellen sad længe hensunken, uden at vide hvad hun tænkte paa. Saa hørte hun igen Klangen af den Fremmedes Stemme, den var saa blød, og hun reiste sig.</p><p>- Det var ham, der sang, sagde hun,</p><p>Og lænet til Dørstolpen sank hun atter hen i Drømmerier.</p><p>- Mon hun en Dag turde bede ham om at synge ?</p><p>En Dag, naar han kom igen . . . Men han kom maaske slet ikke mer . . . af hvad Grund skulde han ? Ellen smilede, hun gik op og ned ad Gulvet, faldt tilsidst hen i Sofaen, hvor hun sad et Par Timer, stille, med Haanden under Kinden . . .</p><p>Saa reiste hun sig, og hun gik nynnende frem og tilbage paa Terrassen, mens hun plukkede et Par Roser til sit Haar.</p><div class="pagebreak" id="s70">[Page 70]</div><p>Om Aftenen spillede Soldaterne i Gaarden. Anføreren spillede for, og de andre faldt ind klagende Omkvædet som et Ekko, der døer. Ellen lyttede, og da de holdt op, saa hun forvirret rundtom sig som paa noget ukendt og fremmed, og hun pressede Hænderne mod sit Bryst med et dybt Suk.</p><p>Under Vinduet stod en Skikkelse i Mørket. . . Ellen kendte ham - det var <em>ham</em> - sagte vilde hun lukke.</p><p>Men saa vendte Schønaich sig og hilste.</p><p>- Det var smukt, sagde han.</p><p>- Ja - saa smukt . . .</p><p>De sagde kun de to Sætninger blidt og begge dvælende. Og han hilste igen, og Vinduet blev lukket.</p><p>- - Ellen vaagnede saa glad den næste Dag. Hun havde haft Uret - nu vilde hun gøre den god igen. Hun vilde ikke være indladende men ialfald høflig. Foreløbig skulde hendes Fader gøre den gamle General en Visit. Det gjorde saa Maag - som havde en af sine ædru Perioder i denne Tid - ogsaa opad Dagen, og Dagen efter gjorde Generalen Gjenbesøg.</p><p>Ellen var hjemme og viste sig elskværdig. Hun spadserede med Excellencen paa Terrassen og var med ham oppe i Riddersalen. Den gamle Herre fandt hende »très distinguée«.</p><p>Schønaich saa hun kun en Gang imellem i disse Dage. Hilste paa ham fra Terrassen og <span class="pagebreak" id="s71">[Page 71]</span> mødte ham om Morgenen paa sin Ridetur; de talte ikke sammen, hun længtes bare efter denne stumme Hilsen og Smilet, der ledsagede den. Hun ønskede slet ikke mer.</p><p>Saadan gik et Par Dage.</p><p>En Eftermiddag bandt hun en Krands til sin Moders Grav og bragte den derned. Hun gik og nynnede som hun ofte gjorde i de sidste Dage ; saa, da hun kom til Graven, stod Schønaich ved Gitret.</p><p>Han vendte sig, hilste og vilde gaa.</p><p>Ellen aabnede Laagen.</p><p>- Hvorfor vil De gaa? spurgte hun.</p><p>- Jeg havde ikke ventet, at De kom her saa silde. Jeg gaar saa tidt herned.</p><p>- Ja ikke sandt? - Ellen lagde Krandsen paa Graven - her er høitideligt her under Granerne ? Det er mit Yndlingssted . . .</p><p>- Meget høitideligt.</p><p>De taug lidt. Oppe susede Granerne. Og inde mellem Stammerne laa Mørket svalt og duftsvangert,</p><p>- Jeg elsker Granen, sagde hun. Den er et fornemt Træ - den pludrer ikke. Denne Susen minder om gamle Kvad.</p><p>- Mig minder det om hjemme - -</p><p>- Om Bøhmen ?</p><p>- Ja - Aa - De ved ikke, Frøken Maag, hvor der er smukt: Sommernætter - naar Floden glider langsomt, som en Kæmpesnog, der bugter <span class="pagebreak" id="s72">[Page 72]</span> sig i Mørket . . . Høiderne som mørke Silhuetter rundtom . . . Nat efter Nat kan man lytte til den glidende Flod - saa tyst - mens den iler og iler og iler . . . Bredderne kan ikke holde den fast - ikke med Kærtegn og ikke med Granernes Hvidsken.</p><p>- Og saa Bjergskovens Duft, som synker derover . . .</p><p>Han holdt inde, og sagte, uden at løfte Hovedet, der hvilede mod Monumentet, sagde hun.</p><p>- Ja - det er smukt.</p><p>Der blev atter en Taushed, Schønaich bøiede sig over Roserne.</p><p>Han rettede sig igen og i en helt anden Tone sagde han:</p><p>- Men det bliver altfor køligt for Dem - -</p><p>Ellen foer sammen; Hvilket ? - Hun var saa langt borte - ja, det bliver køligt.</p><p>Underligt ilfærdigt kom de op, og de fik Gitret lukket og kom ud gennem Granerne. Men igen vidste de ikke, hvad de skulde sige, mens de gik ved Siden àf hinanden, meget hurtigt. Og de skiltes nedenfor Terrassen med et Buk og en stum Hilsen, ganske fremmed. - -</p><p>Ellen gjorde sin Uret god igen. Hun saa ofte Officererne, navnlig Generalen og Schønaich. Mod Generalen var hun altid indtagende elskvædig, red ofte med ham i Omegnen og spillede Croquet Timer itræk midt i Solheden.</p><p>Mod Schønaich var hendes Væsen uens.</p><div class="pagebreak" id="s73">[Page 73]</div><p>Naar de var sammen, og hun var mest livlig, fortalte og spurgte, kunde hun med ét, naar han gik blot den mindste Kjende over et Bekendtskabs snævre Rettigheder, blive taus og urørlig saadan som <em>hun</em> kunde blive det, naar hendes Blik paa en Gang blev tomt og uden Deltagelse, og hun lænede sig tilbage i sin Stol med Skuldrene lidt skudt op og Hovedet paa Siden paa den stolte Hals. Hun saa ikke og hørte ikke.</p><p>Hun stod under Schønaichs mest brændende Ord, helt ligegyldig, og hørte ikke, studerede blot de Maagers Navnechifler paa sin Elfenbensvifte.</p><p>Men til saadanne Tider laa der noget som Kamp i Luften; Schønaich vendte sig helt fra hende og talte kun til de andre. Men hans Ord blev æggende med Dobbeltklang og Underforstaaelser, og han kæmpede just for at binde netop den, han lod, som han ikke saa mer.</p><p>Og oftest lykkedes det. Thi Schønaich forstod at tale. Han havde set meget, læst mer end de fleste og oplevet en Del. Saa havde han en egen, stærkt personlig Maade at tale paa, malende, i korte, varme Sætninger, der kunde stige og stige og tage Fart og Fart - for saa igen at glide ud og dø hen i en underlig vag Distraktion, og den, som talte, var pludselig saa langt borte fra sine Ord, træt og uinteresseret. Og han greb Billederne, kraftige og farverige <span class="pagebreak" id="s74">[Page 74]</span> som de kom, ogsaa barokke og outrerede, men altid skiftede de, og han kunde forelske sig besynderligt i et enkelt Ord eller en enkelt Sætning, og saa kunde han gentage den i sin Tale, saa den kunde blive som et Musikstykke, hvis Thema kommer igen og kommer igen.</p><p>Saa <em>tvang</em> han Ellen til at høre, Viften faldt ud af hendes Haand, og hun sank drømmende sammen; og mens hun stirrede paa Schønaich, kunde der komme i hendes Øine noget stift og angstfuldt, som bad saa bange om at faa Lov til at fly.</p><p>Vendte han sig saa imod hende og spurgte hende om et og andet, blev hun rød, og det var sjældent, hun fandt Ord til at svare.</p><p>Hun satte sig ofte stille, langt fra ham, men altid saa hun kunde se ham, naar hun vilde. Thi Schønaich var saa smuk, naar han talte. Oftest sad hun dog med Haanden under Kinden og hørte kun paa hans Stemme, der var blød og altid dæmpet. Men alligevel kunde Ordene komme febrilske og uens som bankende Feberpulse i hans Tale.</p><p>Naar Ellen var alene, sad hun oftest hen, drømmende med et Arbeide i sine Hænder. Eller hun tog sig feberagtigt af mange Ting den ene Dag, for at lade dem ligge urørt den næste. Hun blev urolig, blev ofte hurtigt rød og hurtigt hvid uden Grund, og hun kunde synge og græde i samme Time.</p><div class="pagebreak" id="s75">[Page 75]</div><p>Maaske kom det dog altsammen kun af Søvnløshed.</p><p>Ellen gik for sent til Ro; naar alt var blevet stille i Huset, listede hun sig sagte ud af sit Kammer ned i Havestuen. Hun aabnede Døren uden Larm, og angst fof at vække Gaardens Hunde, sneg hun sig lydløst henad Terrassen. Augustnatten var kølig og mørk, og foran det tause Mørke inddrak Ellen, mens hun drømte, Havens tunge Duft.</p><p>Saa sad hun Time efter Time, stirrende mod Mørket og Augustnattens Stjerneskud.</p><p>Her var godt, køligt og taust. Her kunde hun være alene.</p><p>Alle Tanker - her fik de komme og gaa - alle Længsler - her fik de nye Haab. Og her kunde hun græde i Fred.</p><p>Hun græd ikke af Glæde og ikke af Sorg. Taarerne kom uden at hun vidste det, og mens hun græd, bad hun til Gud, hun næsten havde glemt, troskyldige Bønner.</p><p>Timevis laa hun ogsaa i sit Kammer om Natten, glad ved blot at ligge her vaagen - det var saa lykkeligt . , .</p><p>Alt var bedst, naar man var ene.</p><p>Kom hun til en Kilde i Skoven, timevis kunde hun lytte til dens Rislen; glæde sig over en Pils Speiling i et stille Vand, og den mindste Sky paa Himlen kunde hun følge paa dens Vei . . .</p><div class="pagebreak" id="s76">[Page 76]</div><p>Men høist elskede hun dog Bakkerne i Skoven, der hvor man kunde se Havet. Hun laa der ogsaa nu, som dengang hun var Barn, Eftermiddagen lang paa den solrige Banke, uden at mærke hverken Dag eller Varme. Hun stirrede ud mod den lyse Stribe, der, i Horisonten, hvor Havet laa.</p><p>Og sin Moders Grav. Der var hun helst. Hun havde faaet saadan en stærk Længsel efter sin Moder i den sidste Tid, denne blonde, blege Moder, som hun aldrig havde kendt; og her syntes hun, hun var hende nærmere.</p><p>Saa var her altid køligt, og de sene Roser duftede. Om Aftenen susede Granerne, og mellem Stammerne hørte hun Kilderne, der rislede . . .</p><p>Ellen havde mødt Schønaich inde i Lindegangen, og de var kommet i Samtale. Saa var han fulgt op med, og nu sad de inde i Havestuen ved Flygelet.</p><p>- Kan man ikke være lykkelig - hvor vil De dog sige det, Grev Schønaich - Som nu jeg idag - iformiddags, da jeg laa paa Bakken - der, De ved, hvorfra man ser Havet. Jeg var redet derop gennem Skoven - der var saa køligt og saa friskt under Træerne - og saa derude Havet og Luften saa klar - Jeg ved da kun, at jeg gav mig til at rende ned ad Bakken midt i Solheden, og sang, mens jeg løb . . .</p><p>- De er maaske en lykkelig Natur ?</p><p>- En lykkelig Natur? De mener et <span class="pagebreak" id="s77">[Page 77]</span> Menneske, som tager let paa alt? Nei, det tror jeg ikke, at jeg er - -</p><p>- Heller ikke jeg - - Men jeg tror ikke, der er andre lykkelige end de, som ikke tænker.</p><p>- Lykkelige - ja - det er saa stort et Ord, og man ved knap - hvad man mener med det - - men tilfredse saa - kan man da heller ikke være tilfreds?</p><p>- Tilfreds? Aa jo - de, som bryder sig om det. Tilfredshed er Lykkens Surrogat.</p><p>- Det er saa haanligt sagt.</p><p>- Aa nei - ialfald ikke mént. Tilfredshed er en Slags Forsagelse, og Forsagelsen er just min haabløse Kærlighed. Ser De, Frøken - aa nei - hvor kan De forstaa det? - dertil er De, Gud ske Lov, for ung - -</p><p>- Vist ei, forklar mig, hvad De mener.</p><p>Schønaich havde reist sig.</p><p>- Der er Mennesker, tror jeg. . . der er de fødte længselsfulde, Utilfredsstillelsens jagede Børn. Vi er rastløse Vandringmænd paa solhede Veie - vi afsøger hver en Kro. Og aldrig er det denne - altid den næste, der er vore Forhaabningers Kreml. Ser De den Flok paa Marschen? De er de tørstige, som ledes ved at drikke - de altid larmende, der er forelskede i Fred. Vi køber Himlens Aftenrødes - Guld med vort Blod - en Slags evindelige Skyfavnere.</p><p>Han standsede og lidt efter sagde han:</p><p>- Og denne Flok skælder man ud: de er <span class="pagebreak" id="s78">[Page 78]</span> Samfundets uvederhæftige, Stemningers Løgnere . . . De er Stamgæster hos Nydelsen og Forsagelsens landflygtige Elskere.</p><p>- Ingen tror dem, alle dømmer . . .</p><p>Schønaich taug - - Ellen havde bøiet Hovedet ned mod Flygelet. Da hun løftede Ansigtet, saa Schønaich, hendes Øine var fugtige.</p><p>- Skal jeg synge lidt?</p><p>Ellen nikkede, reiste sig og gik bort fra Flygelet.</p><p>Schønaich sang. Lidt efter gik han.</p><p>Aftenen efter mødte han Ellen, da hun kom fra Moderens Grav.</p><p>De hilste venligt paa hinanden og uden at sige noget, gik de begge henimod Lindegangen. Da de havde gaaet nogle Skridt derinde - standsede Ellen.</p><p>- Jeg har en Ting at sige Dem, sagde hun.</p><p>Schønaich ventede. Men Ellen gav sig igen til at gaa og førte Haanden mod Brystet: Det var maaske bedre ikke at sige det, sagde hun kæmpende, bedre det ikke blev sagt.</p><p>Men lidt efter standsede hun igen, og mens hun rakte Haanden frem imod ham, sagde hun blidt og roligt:</p><p>- Jeg vil sige Dem det, Schønaich, at <em>jeg tror paa Dem</em>.</p><p>Schønaich skælvede. Og i en Følelse af dyb Ærbødighed, han aldrig havde kendt, bøiede <span class="pagebreak" id="s79">[Page 79]</span> han sig og trykkede et Kys paa hendes Haand. Tak, hvidskede han, Tak, at De tror mig.</p><p>Saa gav de sig til at tale. De talte dæmpet og blødt, med Stemmer, der skælvede.</p><p>De talte pludselig fortroligt: - om de første Dage, de havde set hinanden, om hver en lille Hændelse og hvert et Blik.</p><p>De nævnede ikke hvad nu var, intet Ord om Kjærlighed . . . Men de gik ved Siden af hinanden under Lindene, som duftede, og hvert Ord, der blev hvidsket, var en Tilstaaelse, og hver Tone lød som en Tak,</p><p>Og efterhaanden som de gik, lænede Ellen sit Hoved til hans Skulder, og bøiet over hende, hvidskede han endnu sagtere; og blev der en Taushed, mødtes deres Blik, mens de smilede, og de hørte Vindpustene, som sukkede i Lindebladene, og den fjerne Støi fra Markerne, hvor et Par Hunde gav sig til at halse i Stilheden.</p><p>Undertiden skjælvede Ellen, og hun lænede sit Hoved fastere til hans Skulder, mens hun sukkede.</p><p>- Hvorfor sukker De? hviskede han.</p><p>Hun svarede ikke; mens hun smilede med duggede Øine, blev hun ved at hvile lænet til hans Bryst.</p><p>- Schønaich, det er blevet silde, sagde hun saa. Jeg maa gaa. Og hun gav ham <span class="pagebreak" id="s80">[Page 80]</span> Haanden uden flere Ord, og de skiltes ved Enden af Lindegangen.</p><p>Men Schønaich blev ved at gaa frem og tilbage i Gangen; og han hørte Havedørene blive lukkede paa Terrassen og et Par Vinduer blive slaaet i. Saa var alt ganske tyst. Og han gik langsomt hen over Plænen, der laa lys i Maaneglandsen, og han stirrede op mod Huset, hvis hvide Taarne skinnede i Skæret. I det østre Taarn var et Vinduet aabnet, en Skikkelse stod bøiet ud over Karmen, Schønaich listede sig sagte frem, angst for hver Støi.</p><p>Jo, det var hende.</p><p>Hans Hjerte bankede, og gjemt i Skyggen af en Blodbøg, betragtede han, næsten uden at turde aande, taust den Skikkelse, han elskede.</p><p>Ellen laa ubevægelig,</p><p>Saaledes drømte de begge - nær hinanden - i den stille Nat.</p></div></div><div class="pagebreak" id="s81">[Page 81]</div><div class="teidiv1" id="index-group.1_text.1_body.1_div.5"><h2><span class="headingNumber">5. </span><span class="head">V.</span></h2><div class="teidiv2" id="index-group.1_text.1_body.1_div.5_div.1"><h3><span class="headingNumber">5.1. </span>§</h3><p>Felix von Schønaich vidste ikke mere Rede paa sig selv. Han syntes kun, at han var bleven tyve Aar igen, og det var længe siden, han havde været saa lykkelig. Saa brød han sig kun lidt om at tænke paa Fremtiden. Og heller ikke Ellen tænkte langt: hendes atten Aars Tanker kom jo aldrig længer end - var han borte - til en evig Længsel; var de sammen, hvilte de i et dybt Behag.</p><p>Og de var ofte sammen.</p><p>Hun red over til Bakkerne, og de mødtes der. Hun kom først, og hun bandt Hesten til et Træ og satte sig under Egene for at vente. Men fem Minutter syntes hende Evigheder, og hundrede Gange speidede hun; og hun vilde ride bort igjen, siden han ikke kom, og mens hun sagde det, satte hun sig igjen for at bie. - -</p><p>Saa kom han, og de sad der sammen under Træerne og stirrede ud paa de bølgende Bakker og Dalstrøget, hvor Aaen snoede sig gjennem Engene. Men pludselig sprang Ellen op, og de gav sig <span class="pagebreak" id="s82">[Page 82]</span> legende til at løbe omkaps som et Par Børn. Og de lo, naar de snublede, og de lo, naar Ellen skreg af Angst for en tykmavet Snog.</p><p>Forpustet naaede de Dalen. Han havde fanget hende, og Arm i Arm gik de langsomt hen over Engene mod Broen over den lille Aa. Der standsede de, og Ellen gav sig til at raabe paa Ekkoet, som svarede langt borte; og de lod deres Kælenavne lyde gennem Dalen.</p><p>Eller de gik i Skoven, bort fra den banede Vei ind langs uveisomme Stier, hvor Brombær spærrede for deres Fødder og Buskenes Grene slog imod deres Kinder. Da blev de ved at gaa og gaa under de grønne Træer, og de vidste aldrig, hvorlangt. Thi de havde altid, mens de gik, tusind Spørgsmaal og tusind Svar.</p><p>Saa kom de til et Træ, hvis Rod var dækket af blødt - fristende Mos. De satte sig ved Siden af hinanden, og pludselig grebne af Tykningens dybe Fred, holdt de op med at tale. De sad kun nær hinanden. Og deres Hænder mødtes.</p><p>Men pludselig slog Ellen Øinene ned, og læmpeligt tog hun sin Haand . . . Og paa en Gang sad de begge forlegne uden at sé paa hinanden, grebne ved Stedets dybe Fred.</p><p>Saa reiste de sig, og uden at tale gik de ind gennem Skoven, hvor det begyndte at mørkne.</p><p>Skumringens blaalige Taage slørede Træernes Omrids, og ned fra Kronerne sank Tusmørkets <span class="pagebreak" id="s83">[Page 83]</span> kølende Luft svalt mellem Træerne. Mens oppe fra Løvværkets Tag tusind tindrende Glimt fra den synkende Sol gled gennem Bladenes Mørke.</p><p>De kom ud af Skoven, langs de høie Bakker. Luften var tung af Duft fra den blomstrende Lyng, Solen gik luende ned bag Vestens Banker.</p><p>Og mens de hvisker til hinanden tusinde milde Ord, synker Natten over Eng og Høie.</p><p>- - Men, hvor de oftest mødtes, var ved Graven.</p><p>De elskede Stedet. Plettens tunge Alvor slørede deres Sind med mild Sørgmodighed. Her aabnede Ellen sit Hjerte og siddende ved Moderens Gravsten fortalte hun om sin Barndoms Kummer. Hun fortalte om sit ensomme Liv og om Faderens Elendighed.</p><p>Saa talte ogsaa han. Og Ungarns hele Skønhed med de vide Stepper og de store Floder - den fik Liv her ved de Maagers Gravsted. Ellen hørte: Donaus stille Gliden, Skovens Suk paa Siebenbürgens Bjerge, Aftenklokkers Lyd over Steppens Vidder . . .</p><p>Da kunde Ellen, naar han taug, hviske sagte:</p><p>- Felix, her vilde jeg gjerne dø.</p><p>- - - Det var Aften, og de kom fra Graven. Høstens Dag havde været tung og hed.</p><p>Nu var Aftnen kommen, men med Tordenluft. Eksotisk kvælende som altid før et Uveir steg fra alle Blomster, sank fra alle Træer, Havens Duft.</p><div class="pagebreak" id="s84">[Page 84]</div><p>De var gaaet tause gennem Skoven og døsigt trætte satte de sig nu i Lindegangen.</p><p>- De spiller, sagde Ellen. Fra Gaarden lød ud gennem Haven nogle klagende Toner af Violiner og Horn.</p><p>- De leger Begravelse, sagde Schønaich. Deres Yndlingsleg.</p><p>Ellen hørte det ikke. Hun sad med lukkede Øine og lyttede til Musiken, der steg op til dem dæmpet og høitidelig. Naar Hornene taug, hørte man Violinernes lange Toner, sorgfulde, og Soldaternes Klage-Raab i Musikens Takt.</p><p>- Hvad er det, de spiller, spurgte Ellen igen. Hvad er det?</p><p>Men paa en Gang blev alt ganske tyst, og man hørte kun Støien af Fodtrin mod Gaardens Stenbro. Kom, det er forbi, sagde hun. Lad os gaa. Hun reiste sig, men i samme Nu foer hun sammen. Felix, Felix, hvad er det dog? sagde hun; der lød fra Gaarden et langt og hundredtunget Skrig.</p><p>Schønaich drog hende til sig. De begraver ham, sagde han. Vent blot.</p><p>Hun forstod ham ikke. Hun lænede stille Hovedet til hans Bryst; de hørte kun en enkelt Violin.</p><p>- Det er Guyla, der spiller.</p><p>Ellen aabnede Øinene, og mens hun trykkede Hænderne mod sine brændende Tindinger, sagde hun igen: <span class="pagebreak" id="s85">[Page 85]</span> - Kom - Felix - lad os gaa.</p><p>Schønaich reiste sig ikke. Sé, sagde han. Pludselig gled et rødligt Skær af mange Fakler hen over den hvide Bygnings Mure. Nu kommer Toget.</p><p>Ellen gik frem. Hun stirrede paa det store Tog, som langsomt gik langs Terrassernes Hæk. Soldater i hvide Lagener rundt om en Baare. Fra Snese Fakler faldt de røde Flammer over Havens Træer.</p><p>Violinerne lød.</p><p>Ellen stod støttet til et Træ. Faklernes Skær faldt pludselig paa hendes Ansigt.</p><p>Og da Guylas Strenge atter lød gennem Skoven, afbrudt af klagende Raab, slap hun Træet og sagde endnu en Gang: Felix - kom - jeg vil gaa.</p><p>Men hun blev. Hun følte Schønaichs Arm gribe saa fast om sit Liv, følte hans Kys brænde mod sine Læber . . .</p><p>Schønaich - Felix . . .</p><p>- Ja - ja - jeg elsker Dig, elsker . . .</p><p>Svimmel gav hun sit Ansigt hen til hans Kærtegn . . .</p><p>Men da brast hun i Graad og ubeskrivelig klagende, halvt som et Skrig, hviskede hun:</p><p>- Hvorfor har Du saa elsket mig?</p><p>En Sky stod over Gravens Vand: Faklerne kastedes i Baal.</p></div><div class="pagebreak" id="s86">[Page 86]</div><div class="teidiv2" id="index-group.1_text.1_body.1_div.5_div.2"><h3><span class="headingNumber">5.2. </span>§</h3><p>Ellen havde spillet. Generalen blev meldt.</p><p>Ellen vilde nægte sig hjemme, men den gamle Herre stod allerede i Døren. Saa reiste hun sig, og gik ham imøde.</p><p>Hun var besynderlig fortumlet, og de havde talt en Tid, og hun havde spurgt og svaret mekanisk uden at vide, hvorom der blev talt. Saa vaktes hun ved Schønaichs Navn.</p><p>- Grevinden skal være i Vente, sagde Generalen.</p><p>- Hans Søster?</p><p>- Nei - hans Frue?</p><p>Ellen saa op, forbauset. Og uden at forstaa gentog hun: Hans Frue.</p><p>Men et Nu efter sagde hun:</p><p>Ja - Det er sandt - aa, man glemmer saa let, at Grev Schønaich er gift.</p></div></div><div class="pagebreak" id="s87">[Page 87]</div><div class="teidiv1" id="index-group.1_text.1_body.1_div.6"><h2><span class="headingNumber">6. </span><span class="head">VI.</span></h2><div class="teidiv2" id="index-group.1_text.1_body.1_div.6_div.1"><h3><span class="headingNumber">6.1. </span>§</h3><p>Børnene havde hørt op med at lege ved Nørup Kær, og Aftenklokkerne havde lydt over Engen. Det sidste Skær af Solen sluktes over Thorsholm Skov, og den bølgende Damp fra Mosen var kold og fugtig. Men Pastor Holm og Ellen mærkede det ikke, og de blev ved med deres evige Vandren frem og tilbage langs Engveien.</p><p>Den unge Præst havde talt længe og varmt, nu gik han taus ved Siden af Ellen, der var meget bleg, Men da de naaede Skovkanten, og Ellen blev staaende bestandig uden at tale og med Øinene mod Jorden, sagde Holm lavt og møisommeligt.</p><p>- Har jeg da krænket Dem saa dybt, at De ikke vil svare mig?</p><p>Ellen løftede Ansigtet, og han saa, at hendes Øine var fulde af Taarer: Nei, Holm, nei - men <em>hvorfor</em> har De talt?</p><p>Hun gik atter frem, og Holm fulgte. Mens <span class="pagebreak" id="s88">[Page 88]</span> han talte, tog han Straahatten af, Haaret laa klæbet til hans Pande.</p><p>- Hvorfor? Tro mig - ikke fordi jeg havde Haab, aldrig, fordi jeg havde Haab. Jeg har aldrig været dum nok til at nære Haab. Jeg har vidst det fra den første Dag, at min Kærlighed var ulykkelig og tabt - det <em>maa</em> De tro. Men det var deres Ven, jeg ikke mere kunde være, dette Venskab fra Dem kunde jeg ikke holde ud . . . Kan De forstaa det, Ellen Maag, forstaar De - - hellere intet end Dag for Dag at gaa som Ven ved Siden af den, man elsker. At tale to Sprog og veksle Guld med Kobber . . .</p><p>Han taug og blev ved at gaa med Hatten i Haanden. Bedrøvet som før sagde Ellen:</p><p>- Og nu, Holm, hvad nu? Er De nu lykkeligere?</p><p>- Lykkeligere? . . . Nei . . . men nu kan vi idetmindste ikke være Venner . . .</p><p>Ellen rystede paa Hovedet og gav sig til at tale langsomt og sørgmodigt. Men efterhaanden blev hun varm, og hvad hun sagde, skælvede af undertrykt Bevægelse.</p><p>- Holm, sagde hun. De har ikke handlet ret. Hvorfor døber man dog altid Egoisme med Kærlighedens Navn? Jo - Egoisme. Thi De vidste jo dog, at dette Venskab var for mig noget dyrebart og kært. Og dertil tog De ikke Hensyn - De, som siger, at De elsker mig! Men jeg ved det, Holm, at Kærligheden handler <span class="pagebreak" id="s89">[Page 89]</span> saaledes: Kærligheden har ingen Tanke uden paa sig selv . . .</p><p>- Ellen Maag - det har jeg ikke fortjent . . .</p><p>- Tro mig, Holm, jeg, bebreider Dem intet. Lad os blot tale om Dem, om hvad der nu vil ske med Dem. Jeg tror, De lider nu - men sagde De ikke selv, De havde aldrig haft Haab? Hvordan, er det saa kommet hertil, Holm, til dette idag? Thi Kærligheden kommer ikke paa én Dag og fødes ikke paa en Time - og er den uden Haab og faar den ingen Næring - og jeg har aldrig næret Deres Kærlighed - da kan man kæmpe med den og man tør ikke lægge sig villieløs ind under dens Aag. Men De har hyllet og vævet Dem ind i Fantasier - jo Fantasier - og Ønsker - indtil nu, hvor De lider - - - Jo, Holm, Fantasier - -</p><p>- Hvor kan De kalde det en Fantasi? Kender De da ikke mit Liv ? Jeg var næsten tredive Aar, da jeg mødte Dem - tredive Aar og kendte ikke andre Kvinder end min Moder - Og samme Nu, jeg saa Dem, tog De min Villie og mit Liv - alt tog De fra mig, hvad mit var, og lod det bare kredse om Dem og elske Dem og forgude Dem - aa, saa vanvittigt forgude Dem - - - Og saa kalder De det for en Fantasi . . .</p><p>Ellen udstrakte Haanden: Holm, bad hun, vi vil ikke skilles saadan.</p><div class="pagebreak" id="s90">[Page 90]</div><p>- Jo, Frøken Maag, saadan maa vi skilles. Thi aldrig vil De erfare blot en Tusindedel af alt, hvad jeg har lidt, mens jeg har levet her paa Deres Venskabs Kost med min Kærlighed - og én Gang skal De vide, at jeg dog har været Mand og elsket, som alle de andre At der var ikke det Øieblik, hvor ikke Deres Læber var mig en Fristelse, ikke den Time, hvor jeg ikke tørstede efter Deres Kys, ikke den Dag, hvor jeg ikke var vansmægtende i Fortvivlelse . . - Aa Ellen Maag, jeg ved det, nu har De kun tilovers for mig lidt Sorg, og De vil sky mig, naar vi nu skilles . . , Men dog :- dog er det bedre saadan . . .</p><p>Han sank sammen og med ludende Hoved gik han nogle Skridt ved Siden af hende. Da sagde han tonløst og standsede:</p><p>- Og nu - gaar vi hjem. Ellen rakte Haanden frem, men Holm tog den ikke.</p><p>- Holm, tag dog min Haand.</p><p>Han tog den mellem begge sine Hænder, som skælvede, og med et dybt Suk bøiede han sig og kyssede hendes Haand.</p><p>- Lev vel - hviskede han.</p></div><div class="teidiv2" id="index-group.1_text.1_body.1_div.6_div.2"><h3><span class="headingNumber">6.2. </span>§</h3><p>Saa var altsaa ogsaa det forbi.</p><p>Ellen havde ladet tænde Lampen i det østre Taarn, og Tjeneren havde bragt The. Men hun havde ikke rørt den. Distræt og hvileløs var <span class="pagebreak" id="s91">[Page 91]</span> hun draget rundt i Værelset, pilleride ved en Blomst; rettende paa en Pude; skruende Lampen op ; stadig I de samme Tanker.</p><p>Nu sad hun lige under Lampen med Hænderne begravet i det opløste Haar, og hun mærkede ikke Køligheden fra Terrassen eller Natsværmerne og Uret, der lød hvert Kvarter. En Gang imellem stirrede hun rundtom sig, distræt som en, der vaagner, og sukkede dybt. Men lidt efter faldt hun atter tilbage i sit forstenede Drømmeri.</p><p>Det var altsaa forbi - ogsaa det. Og - hvorfor ikke, hvorfor? Hun havde jo ventet det, vidst det . . . Nu var det kommet som det andet . . . og man vænnede, man vænnede sig til alt.</p><p>Jo - Vanen glattede Livet ud . . . hun havde vænnet sig til meget.</p><p>Til alt - til alt - var hun vant.</p><p>Hun smilede: Ogsaa til Skændslen.</p><p>Mens hun sank dybere sammen i Stolen, tænkte hun paa sit Livs Taagedag.</p><p>Hun havde kun en Tanke den Dag, da Døren havde lukket sig efter Generalen, den at fly. Og hun gik som Soldater rømmer, naar Fjenden er over dem, de tager intet med, bare de forlader og flyer. Saaledes gik hun til Veile.</p><p>Men da Vognen var forspændt, og hun allerede stod paa Trappen, vendte hun sig, og gik tilbage til Havestuen; og hun lukkede Døren <span class="pagebreak" id="s92">[Page 92]</span> efter sig og traadte ud paa Terrassen. Foran hende laa Plæner, Skov og Marker.</p><p>Og bleg og hjælpeløs foran denne Have, løftede hun Armene i afmægtig Kummer . . .</p><p>Hun fandt Bedstefaderen blind og lallende, et Menneske i Opløsning. Men hun pleiede ham ikke, bekymrede sig om ingen pg intet. Naar hun vaagnede om Morgenen efter en lang Søvn, tung som et Mareridt gik hun ned i »Moders Lysthus og laa der i en Døs, følesløs som en Besvimelse. Hun forsøgte slet ikke paa at arbeide. Men undertiden kunde hun pludselig vaagne af sit Blund, og hun havde glemt alt hvad der var sket. Og hun laa og smilede ved en Erindring om sin Kærlighed.</p><p>Hun kunde nævne hans Navn saa blødt og længe.</p><p>Men paa en Gang huskede hun, og med et mat Suk faldt hun tilbage i sin Bedøvelse.</p><p>Der kom imidlertid en Tid, hvor hun vaagnede helt. Hun sad de lange Efteraarsdage dumpt tungsindig og ørkesløs i de raakolde Stuer, hvor hun ikke gad hygge om sig, og hun stirrede ud paa den snævre, livløse Gade, og hørte Bedstefaderens rallende Hoste i Rummet bag Butiken. Og fortvivlet sad hun der Ansigt til Ansigt med sit trøstesløse Liv.</p><p>Her skulde hun altsaa leve, her et lavloftet Liv med et levende Lig i Forraadnelse eller hjemme med en Dranker, hendes Fader. Og her <span class="pagebreak" id="s93">[Page 93]</span> skulde Livet gaa hen, elendigt, Dag efter Dag, graat og altid det samme . . . Her skulde Aarene komme et kvælende Lagen af Sand og begrave hende Tomme for Tomme - - -</p><p>Men undertiden kunde hun ogsaa reise sig fortvivlet: da græd hun timelang afsindige og meningsløse Taarer, og magtesløs truede hun ad sine Dages Taagehær.</p><p>Men atter faldt den om hende den graa Tungsindighed, og uden Forandring gled det atter Dag efter Dag.</p><p>Sand - Sand - Sand - - -</p><p>Og efterhaanden blev dette Tungsind besynderlig tomt og sjælløst. Det blev til et Mørke, hvori Ellen rugede over sig selv og var ligegyldig for alt andet. Intet havde Værd - slet intet.</p><p>Hvad var vel dette høieste, for hvilket hun havde givet sig hen? Saameget just, at hun foragtede sig selv. Saa dyrt købte man saa lidt.</p><p>Hun kendte Livet og vidste, det var tomt, Menneskene og forstod, at de var Løgnere. Og hun begyndte at dyrke sig selv, og hun besteg sin Pessinisme ligesom en Fodskammel, der løftede hende over Mængden.</p><p>Langsomt blev hun sig selv nok. Vilde ikke vide noget af andre.</p><p>De livløse Ting begyndte at spille en Rolle i hendes Liv. Hun elskede Komfort for dens egen Skyld, og hun blev gridsk paa hver af Tilværelsens Behageligheder. Og hendes Kærlighed <span class="pagebreak" id="s94">[Page 94]</span> til alt dette raffineredes. Det var det sjældne, det bisarre og det besynderlige, hun fandt Behag i.</p><p>Om Vinteren, da hun var vendt tilbage til Thorsholm, fik hun Midler nok til at tilfredsstille denne nye Trang: gamle Lind døde, og den Formue han efterlod sig, var større end nogen anede. Ellen blev pludselig mere end rig, Renterne af den store Kapital tilflød hende uafkortet. Hun kunde handle, som hun vilde,</p><p>Et Par Maaneder efter døde Faderen af Apoplexi. Hun tog en gammel fattig Rigsgrevinde fra Holsten i Huset.</p><p>Hun lod da Thorsholm restaurere og alle Værelser istandsætte. Hun havde ligesaa mange Luner, som der var Timer paa Dagen, og hun bragte Arkitekten til Fortvivlelse. Men pludselig blev hun ked af det hele, lod ham skalte, som han vilde, og indrettede blot i det østre Taarn en Leilighed til sig selv efter alle Parisermodernes Mønstre. Hun polstrede sit Boudoir som en Æske, og over udfordrende Divaner lod hun Bedstefaderens Hyrdinder komme til ny Værdighed paa de kapitonerede Vægfelter.</p><p>Haven blev lagt om. Den blev rig paa pragtfulde Bede med alle Bladplanters Nuanceringer, og et Net af Kanaler blev ledet gennem dens Anlæg. Der var en fransk anlagt Plet: med lige og symmetriske Gange; midt i Anlæget et Springvand med en mosgroet Kampestenskumme. Rundt <span class="pagebreak" id="s95">[Page 95]</span> om mange Stenvaser med Vaabenskjolde. Kanaler, lige, som dens Gange omgav den franske Have. Den var med sin stiliserede og kolde Fornemhed blevet Ellens Yndlingssted.</p></div><div class="teidiv2" id="index-group.1_text.1_body.1_div.6_div.3"><h3><span class="headingNumber">6.3. </span>§</h3><p>Ellen gik ned ad Stentrappen med Winsløw, Arkitekten, og skærmende mod Solen med sin Parasol, gik hun over Broen til den franske Have.</p><p>- Hr. Winsløw, sagde hun, De dømmer uden at forstaa. Hvad De kalder aristokratiske Fordomme er en Races nødvendige Meninger. Jeg anser mig virkelig ikke for bedre men for anderledse end - end . . . Demokraterne. Jeg føler ikke som de, kan ikke leve som de . . . der er en Raceforskel imellem os . . . </p><p>- Og hvorved opstaar denne Raceforskel?</p><p>- Ved Opdragelse, ved Indtryk - ved alt . . . Jeg for Exempel. - Jeg husker en Gang, et Menneske kaldte mig en Robinson. Han vidste Ikke, hvorom han talte . . . Robinson levede ene paa en fremmed Ø. Jeg har levet og modtaget mine Indtryk her. Dette Sted har opdraget mig. Men det er netop det, som De ikke forstaar. Mennesker, som ikke kender deres Forfædre, som ikke eier og ikke vandrer paa den samme Jord, ved ikke, hvad det vil sige at være omgivet af sin Slægts Værk, Arbeide; at være omringet af dens Skygger, at møde den ved hvert Skridt . . .</p><p>Ser De, sagde hun, og standsede - De har <span class="pagebreak" id="s96">[Page 96]</span> aldrig vidst, hvad man føler blot ved Dag for Dag at møde de gamle Navnechiffre der paa Taarnene. Den har istandsat <em>det, den</em> det . . .</p><p>- Og den ødelagt <em>det</em> . . .</p><p>- Vist saa . . , men selv den, der ødelagde, levede her, besad dette. Følelsen af Besiddelse bestemmer saa meget hos os. Og tro mig - hos de bedste af os udvikler den Foleisen af vort Ansvar, Den gør dog Aristokraterne til fødte Førere i Samfundets evige Strid: De føler baade Besiddelsens Lykke og dens Pligt.</p><p>- Mener De virkelig det, naar De ser paa den Samling, der hedder vort Aristokrati?</p><p>- Jeg mener, min kære Winsløw, at De ogsaa der dømmer hastigt . . . «Vort Aristokrati» - jeg skal sige Dem, vort specielle Samfund var sunket hen . . . De trak sig ud af det hele - og netop de dygtigste, fordi Frederik VII saarede mer end deres Standsfølelse nemlig deres <em>Takt</em> . . . saa blev de hjemme . . .</p><p>- Og blev ikke klogere, Frøken Maag.</p><p>- Det er sandt. Deres Horisont blev snæver. Naar et Aristokrati har en død Tid, maa Horisonten blive snæver, det ligger i Sagens Natur. Idéerne, hvorpaa vi lever, er faa . . . men de er store . . . Hun standsede igen. Tilgiv mig, sagde hun, hvis der er Spring i min Tanke . . . men jeg sagde før, at Stedet her havde opdraget mig, Alt her har opdraget paa mig, <span class="pagebreak" id="s97">[Page 97]</span> Huset, de store Træer i Haven, Billederne i Riddersalen - alting . . . Jeg søgte at faa disse Folks Historie at vide, hvis Billeder jeg saa . . . Den havde været Admiral . . . den Gesandt . . . den havde vundet - eller tabt et Slag . . . Men allesammen var de Maag'er, alle havde de tjent Kongen, Landet, om De vil . . . Slægtfølelsen -føder det næste hos os: Patriotismen . . .</p><p>Ja-a, Landet . . . vel snarere Kongens hellige Person . . .</p><p>- Maaske - jeg tilstaar det . . . Jeg er Royalist, Legitimist om De vil. Men . . . de bedste blandt os vilde dog ogsaa give Liv og Blod selv for en Republik, naar den var deres Fædreland . . .</p><p>Ellen talte sig varm:</p><p>- Men, ser De, for os betyder «Kongen» noget. Han er en Del af vor Arv, af vor Overbevisning . . . Men heller ikke <em>det</em>, forstaar De vel. De kalder det for Snæverhed som hos de bedste er en urokkelig Overbevisning. Og lad Folk ogsaa have Lov til at kalde vort Liv snævert - sig mig saa, tror De ikke paa den anden Side, det samme Liv - Livet her - og hun pegede rundt - gør mange Følelser noblere, udrydder megen Smaalighed, holder fjernt fra meget <em>meleret</em>, som pletter deres Demokrater.</p><p>Hun taug lidt og betragtede Haven i dens sollyse Ro.</p><p>Tror De da virkelig man Dag efter Dag kan <span class="pagebreak" id="s98">[Page 98]</span> leve her uden at erhverve sig en vis Sindets Noblesse? Det er ingen Fortjeneste at staa udenfor Brodkampens Smuds, Hr. Winsløw - men det er en Lykke, og denne Lykke er det som mer end noget skaber Racen i os. Der er Ting, til hvilke jeg aldrig kunde nedlade mig - Handlinger, jeg aldrig kan forstaa - det er dem, som lægger . . . lægger Mile mellem mig - og disse Folk.</p><p>Ellen lænede sig til Bassinkanten og saa paa Guldfiskene, der skinnede i Vandet.</p><p>Winsløw betragtede hende . . . Han saa fra hendes Skikkelse udover Haven, fornem med sine regelrette Bede og sine Stenvaser.</p><p>- Ja - sagde han - De passer til dette Billede.</p><p>Ellen lod Vandet falde draabevis ned paa sin Parasolspids, hun havde vadet i Bassinet.</p><p>- Saa glider det hele saa deilig nemt ud i en Kompliment, sagde hun.</p><p>Hun gik atter, rank, hen ad Gangen, og lidt efter sagde hun:</p><p>- De maa, naar De dømmer et Aristokrati, ogsaa huske, at selve dets Stilling exponerer alle dets Medlemmer. Ingen undgaar Opmærksomhed - i andre Samfundslag kan Middelmaadighederne skjule sig . . .</p><p>- Men saa er det paa den anden Side der saa meget lettere at gøre sig gældende. Man har fra Fødselen et Fodstykke . . .</p><div class="pagebreak" id="s99">[Page 99]</div><p>Ellen svarede ikke. Hun satte sig paa en Bænk og sagde:</p><p>- Jeg tror desuden ganske vist, de yngre af vor Kreds bliver dygtigere . . . De bedre Kræfter blandt dem tager fat. Men husk, der skal næsten som begyndes helt fra nyt. Desuden giver selve Landbruget vist i denne Tid meget at bestille - <em>det</em> maa man først tage sig af. . . Siden vil det andet komme. Den unge Grev Gyldenkrone har Ret, naar han siger: Man maa begynde et Sted for ikke at gøre det hele snavs . . .</p><p>Er det nu altsammen Hebraisk for Dem, Hr. Winsløw, De er blevet saa taus?</p><p>- Hebraisk - aa nei - det er bare helt andre Idéer end dem, de 9,999 af 10,000 lever i -</p><p>- Ja - det tror jeg. Men <em>jeg</em> vilde vist ikke have levet denne Dag, hvis jeg ikke havde haft min Slægt til Rygstød. Jeg har haft den til at leve Livet med . . . Derfor vil jeg ogsaa dø som Aristokrat. . .</p><p>- - - Men Tante kommer deroppe paa Trappen . . . Hun leder vist efter os . . . </p><p>Ellen reiste sig, og Hr. Winsløw fulgte . . .</p></div><div class="teidiv2" id="index-group.1_text.1_body.1_div.6_div.4"><h3><span class="headingNumber">6.4. </span>§</h3><p>Ellen blev mer og mer Aristokrat. Hendes Følelse af Ensomhed gjorde hende dertil og mer og mer dyrkede hun sig selv.</p><p>Hun gik ikke klædt som andre, hun skabte sine Moder selv. Hensynsløse, hensigtsklare Moder, som tegnede hver en Linie af hendes skønne <span class="pagebreak" id="s100">[Page 100]</span> Legeme, Men denne Skønhed, der blottede sig, var kysk i sin Blottelse; den var altid kold og leflede aldrig med Beundringen. Hendes Skønhed henvendte sig ikke til nogen.</p><p>Hun dyrkede kun sig selv og sin egen Urørlighed.</p><p>Hun omgikkes ingen, kendte faa. Hun udfyldte selv sin Tid. Det var Musik, hun havde givet sig til øve, og hun gav sig til at uddanne sig med en Energi, som om hun skulde fortjene sit Brød ved Pianoet, To Aar havde hun modtaget Undervisning af en udmærket udenlandsk Mester, en af Pianoets Heroiner, som lidende maatte udhvile efter sine Kunststrabadser, og som Ellen her betalte fyrsteligt for den givne Veiledning. Hun lærte meget af sin Lærerinde, og de delte i Musiken ganske samme Smag.</p><p>Thi det besynderlige var, at Ellen i Musiken kun dyrkede alt det febrilske og nervøse. Ved Siden af Chopin havde hun stillet Rubinstein og Liszt.</p><p>Undertiden kunde det derfor hænde, at en eller anden fremmed, som første Gang var sammen med Ellen Maag i Selskab paa et af Egnens Herresæder, faldt i en maabende Forbauselse, naar Værtinden ud paa Aftenen bad sin Gæst at spille, og Ellen rank og fornem tog Plads foran Flygelet, og naar hun havde slaaet sin Vifte sammen og lagt den fra sig, begyndte at spille - al denne mærkelige Musik.</p><div class="pagebreak" id="s101">[Page 101]</div><p>Thi denne Frøken Maag havde næsten indjaget ham Frygt. Saa fjernende havde hun hilst ham i sin urørlige Skønhed, saa lidet havde hun set hans beundrende Blik. Og der var over hendes Gang med Hovedet bøiet paa den slanke Hals en saa stoltbaaren Fornemhed, at man følte Trang til at vige og at bøie sig, hvor hun kom.</p><p>Men var den fremmede ung, kunde det saa hænde, at han, mens Rubinstein tonede fra Strengene, nærmede sig Flygelet og begyndte at vende Nodebladet. Og det kunde fremdeles ske, at han distræt og bøiet frem kom Ellen saa nær, at han strejfede hende ganske let.</p><p>Men da behøvedes kun en eneste Fjernelse af dette mørke Haar, for at han skulde huske sig om og vende Bladet i ærbødig Afstand med en Haand, der rystede en lille Smule.</p><p>Og denne Smag for det moderne, som en og anden mistydede saa beklageligt for ham selv, den viste sig hos Ellen overalt. Der var blandt Malerierne, hun samlede paa Thorsholm, en stor Del, hun havde ladet købe i Frankrig: blottede, kvindelige Figurer, Fauner og Nymfer, Venusfigurer og den sovende Endymion. Og viste hun sin mærkelige Samling til en eller anden, stod hun overlegent talende om Lys og Farver foran al denne Nøgenhed.</p><p>Saaledes levede Ellen Maag i disse Aar. Hvert Efteraar tilbragte hun i Paris med Rigsgrevinden.</p></div><div class="pagebreak" id="s102">[Page 102]</div><div class="teidiv2" id="index-group.1_text.1_body.1_div.6_div.5"><h3><span class="headingNumber">6.5. </span>§</h3><p>Ellen var da blevet henimod seks og tyve Aar, da Holms blev forflyttet til Nørup. Hun sluttede Venskab med dem, og der kom noget mildere ind i hendes Liv. Luften var saa blød der i Præstegaarden med sin Have, der stødte op Kirkegaarden, og de lave Stuer, hvor gamle Fru Holm altid modtog hende med et glad Smil. Den unge Præst spillede Violin. Og saa Sommeraftener, naar Dørene til Haven stod aabne, og Kirketaarnet med sine Takker løftede sig mod en lys Himmel, mens de spillede Bach og Haydn, da følte Ellen som Andagt, og naar hun talte, blev hendes Stemme blødere og hendes Ord mildere, - thi de talte alle mildt og dæmpet i disse Stuer , . . Udenfor sad Fru Holm og strikkede paa sin Strømpe, og Børnenes Stemmer lød fra Kirkegaarden.</p><p>Saa kom det iaften - - -</p><p>Ellen reiste sig og begyndte at gaa frem og tilbage. Saa satte hun sig igen og hurtigt med flydende Haand skrev hun:</p><p>- Ser De, Holm, jeg vil gøre min Pligt, redde Dem for Deres Kald og for Fremtiden. Men at redde Dem, min Ven, er kun at reise bort. Hvorfor jeg da ikke vil blive Deres Hustru ? Fordi det kun vilde være et Bedrag. Hvad De kender og elsker, Holm, er ikke mig, som jeg er . . . det er kun en Del af mit Liv, og paa en Stemning kan ingen af os leve Livet. Men tro mig, jeg lider, naar jeg nu drager bort, lider haardt, <span class="pagebreak" id="s103">[Page 103]</span> for jeg holder saa meget af Dem. Men ægte Dem - det kan jeg Ikke. Den, jeg skulde ægte uden Kærlighed, han maa være mig helt ligegyldig. Lev vel - bestandig vel.</p><p>Ellen.</p><p>Hun sad længe, og da hun allerede havde lagt Papiret sammen, aabnede hun det igen, og mens hendes Ansigt smertelig fortrak sig, skrev hun endnu de tre Ord:</p><p>- Glem mig ikke.</p><p>Saa lukkede hun Brevet. Men Morgenen fandt Ellen Maag bleg og forvaaget paa den samme Plet.</p></div><div class="teidiv2" id="index-group.1_text.1_body.1_div.6_div.6"><h3><span class="headingNumber">6.6. </span>§</h3><p>Der opstod en pludselig Forvirring, og Vognrækkerne standsede. Man hørte Kuskenes Raab der strammede Tøilerne og Betjentenes «Avancezavancez», som lød skarpt gjennem Spandenes Støi. Hestene rasler med Skaglerne og under Alléens Kastanietag ser man pludselig Ekvipagernes uendelige Række ubevægelig med Vognenes skinnende Flader og Sølvbeslagene, der glimter lige som Lyn.</p><p>- Ser Du Fyrstinden af Serbien - der i Victoria, siger Grevinden. Carolhausen finder hende saa smuk.</p><p>Ellen løftede sig let, og ser ud under Frynserne af sin Parasol. Spandet er smukt, siger hun.</p><p>Vognene begynder atter at glide langsomt, vuggende paa deres Kautschukhjul, og lænet <span class="pagebreak" id="s104">[Page 104]</span> tilbage, nyder Ellen taus Hyndernes sagte Bevægelse, Hun kniber Øinene tæt sammen for Solen og hører kun døsig Seletøienes evindelige Raslen og Bladsælgernes Raab: Figaro - Gaulois - Figaro!</p><p>Ude i Rotunden glimter Springvandet i Solen som lysende Sølv.</p><p>Man hviler tilbageslængt i alle Vogne, og langs Alléerne ser man Parasollernes Silketag i en lang Linie.</p><p>Vognene glider den ene efter den anden, i en lang Række. Under Kastanierne rager Tjenerne op, ubevægelig, paa de høie Bukke, ranke og med korslagte Arme.</p><p>Ellen hører under Ekvipagernes Larm, Springvandets Pladsken fra Rotunden, og hun aabner Øinene. Og mens Kuskene raaber, ruller Vognene langsomt, i en stor Bue, ud i Rotundens Lys.</p><p>I det flimrende Lys ser man pludselig alt blinke blændende i Solen, mens i Midten Springvandet falder pladskende i sine Kummer af Bronce.</p><p>Ved Udgangen af Alléen opstaar en uløselig Trængsel, og man standser paany. Man bøier sig ængsteligt frem over Vogndørene og taler hurtigt fra Vogn til Vogn.</p><p>Ellen bliver liggende i sit Hjørne uden at røre sig, gjemt bag sin Parasol.</p><p>- Fyrsten, siger Grevinden.</p><div class="pagebreak" id="s105">[Page 105]</div><p>Ellen reiser sig en Smule og rækker sin behandskede Haand ud over Vogndøren.</p><p>- Er det Dem, siger hun. Og tilfods?</p><p>Fyrsten bukker. Ja - Ismail er syg.</p><p>- Det er frygtelig varmt langs Promenaden, siger Ellen. Har Tante noget imod at gaa hjem gennem Parken?</p><p>Grevinden er villig til at gaa, og de stiger ud.</p><p>- De gaar vel med os, Fyrst Carolhausen?</p><p>Fyrst Schønaich-Carolhausen bukker paany, og mens Vognen sætter sig i Bevægelse om Springvandet, bøier han med Ellen og Grevinden bort fra Rotunden og dens Støi.</p><p>De talte livligt om Badets Begivenheder; Keiserinden af Ruslands Ankomst og den stakkels Prins Mira-Silvas, der havde skudt sig i Parken.</p><p>- Han havde jo skudt sig med Vand i Munden? Inde tilhøire for Rotunden?</p><p>- Ja med Vand. Forfærdeligt. En fuldstændig Sprængning af Hjernen.</p><p>- Og man sagde, det var en lille Blondine . . .?</p><p>- Utvivlsomt. Grevinden havde bestemt selv set hende - lille, rund; med en Opstoppernæse og lidt fremstaaende Øine. Laa paa tredie Sky tilvenstre - i Orfeus - -</p><p>Jo, hun havde forresten godt set hende - en lille, fræk Tingest - i Trikot.</p><p>- At skyde sig Vand i Munden for en saadan Person - - <span class="pagebreak" id="s106">[Page 106]</span> Ellen havde ikke talt meget; hun gik og saa ned i Jorden og trak Parasollen efter sig.</p><p>- Han har vel elsket hende, sagde hun.</p><p>- Elsket hende. Grevinden foer op, og med en Komediefrase sagde hun overlegent:</p><p>- Elsket? Man elsker ikke saadanne Kvinder, man betaler dem.</p><p>Maaske - Ellen smilede lidt - Det er forresten et besynderligt Emne, men - - Maaske betaler de fleste Mænd nok uden at elske - - men der er vel ogsaa dem, som betaler, fordi de elsker - - Prins de Silvas - Stakkel - har vel hørt til dem . . . Han bør undskyldes; han var saa ung.</p><p>Ja - lad os bare se at lave en Roman ud af det, sagde Schønaich.</p><p>- Hvorfor ikke? Tror De egenlig Fyrst Carolhausen - Ellen saa paa Fyrsten nu og da - Lidenskaben nogensinde ser paa dens Værd, man elsker? Saa tror jeg desværre ikke, der vilde findes saa megen Kærlighed i Verden. Nei - det har Lidenskaben ikke Tid til. Det faar - og hun saa lige paa Fyrstens Ansigt, mens hun talte - først Skammen, der lever længere end Lidenskaben - -</p><p>- Skammen?</p><p>Grevinden rystede paa Hovedet og blev lidt tilbage. Dette interesserede hende ikke. Men Schønaich gik nærmere hen til Ellen og talte dæmpet, da han sagde: <span class="pagebreak" id="s107">[Page 107]</span> - Skammer sig og - hører op at elske?</p><p>Ellen hørte ikke. Tonen hvori hun talte var stadig let; langs hele Veien saa man som et Hieroglyfbaand af hendes Parasol i Sandet.</p><p>Bag dem spurgte Grevinden høit:</p><p>- Og hun - Damen - hvor er hun nu?</p><p>Schønaich vendte sig:</p><p>- Paa Skyen - tilvenstre - i Orfeus - med sin Trofæ: Hjerneskallen.</p><p>- Forresten tror jeg rigtig nok, sagde Ellen, man maa være meget utaalmodig for at dræbe sig af ulykkelig Kærlighed. De fleste venter . . .</p><p>- De mener til det er gaaet over.</p><p>- Netop, Fyrst Carolhausen, til det er glemt.</p><p>Samtalen skiftede. Ellen beundrede Trægrupperne paa Plænen.</p><p>- Jeg holder meget af Spa. Her er meget smukkere end i Båden.</p><p>- Og imorgen skal jeg dog reise!</p><p>Skal De reise? Men det har De jo ikke talt et Ord om. Hvor det er trist. Og Grevinden beklagede.</p><p>Ellen havde set hurtigt op. Er det Pligten sagde hun saa, som kalder Dem tilbage til Wien? Det er jo midt i Ferien endnu - -</p><p>- Ja - tildels Pligten,</p><p>Grevinden fortabte sig i Beklagelse, Ellen talte ikke mer. Men mens hun gik bagved de <span class="pagebreak" id="s108">[Page 108]</span> andre, traadte hun pludselig galt paa sin Fod og gav et lille Skrig.</p><p>- Hun var nødt til at bede om Fyrstens Arm . . . hun traadte galt . . . aa, det gjorde virkelig ondt.</p><p>- For Himlens Skyld - hun havde da ikke forstuvet sin Fod - -</p><p>- Aa nei, det var ingen Ting - Det gik nok strax over . . . Ganske bestemt, naar hun blot maatte støtte sig . . . saadan . . . og han ikke - hun saa op - vilde blive vred - om hun - hang lidt tungt paa hans Arm . . .</p><p>- Nei - han blev ikke vred - om hun blot vilde støtte sig rigtig fast . . .</p><p>Saa gik de sammen, ganske langsomt under Træerne, mens Grevinden trippede iforveien meget stiv og pludrede i ét væk. Schønaich svarede en Gang imellem, naar han var bange, hun skulde vende sig, med et Par ligegyldige Ord, hen i Veiret og uden at høre; Ellen gik taus; og naar hun lænede sig tungt til hans Arm, kom hun ham saa nær, at hendes Haar streifede hans Skuldre . . .</p><p>Da Grevinden var kommen en halv Snes Skridt iforveien, sagde hun dæmpet og pludselig:</p><p>- Hvorfor reiser De?</p><p>- Fordi jeg maa - - -</p><p>- Ellen standsede: Men sig mig Grunden.</p><p>Schønaich bøiede sig, og med Ansigtet ganske <span class="pagebreak" id="s109">[Page 109]</span> nær mod hendes, sagde han hæst og hurtigt. Ellen - hvad vil De med mig?</p><p>Ellen saa op med et Smil, som om hun ikke forstod ham.</p><p>- Hvorfor vil De hver Dag bringe mig til at sige, at jeg elsker Dem - og dog aldrig forstaa mig? Aldrig - kun pine mig - derfor reiser jeg.</p><p>Ellens Fod gjorde virkelig meget ondt . . . Hun maatte sidde lidt.</p><p>Hun slap Schønaichs Arm og satte sig paa en Bænk under Træerne.</p><p>- Hvis det ikke bliver bedre - sagde Grevinden - hvad skal vi dog saa gøre med Tableauerne?</p><p>- Ja, det er iaften. Det er sandt. Det er dog heldigt, at jeg faar dem at se, inden jeg reiser.</p><p>- Og - Ellen lo - De ved endnu stadig ikke, hvad jeg skal forestille?</p><p>- Nei - det vil blive en Overraskelse . . .</p><p>- Gode Gud, sagde Grevinden, hvor det var Skade, hvis nu den Fod . . . Hun er deilig, Fyrste, siger jeg Dem, deilig.</p><p>Der kørte en Droske forbi i Alléen, og Ellen lod den standse. Hun vilde hellere køre . . . Saa vilde hun ligge med Omslag paa lige til iaften7 og saa gik det nok over.</p><p>Da hun sad i Vognen, rakte hun sin Haand ud over Vogndøren og trykkede Schønaichs Haand varmt: <span class="pagebreak" id="s110">[Page 110]</span> - Tak, sagde hun, vi ses iaften.</p><p>Vognen rullede bort, og nynnende laa Ellen lænet tilbage i Sædet med et fornøiet Smil.</p></div><div class="teidiv2" id="index-group.1_text.1_body.1_div.6_div.7"><h3><span class="headingNumber">6.7. </span>§</h3><p>Der er Lys og Hede i Festsalen.</p><p>Mens Pianisten foran Flygelet vugger sit friserede Hoved, hører man gennem Nokturnens Toner Silkevifternes Knitren, som Damerne fører i store Buer. De sidder midt i Salen tæt op ad hinanden i stort Toilette. Og Vægspeilene, der er let duggede af Heden, forøger et Virvar af Profiler, rødblonde Nakker, Buster og Kniplinger, hæftede med Brillantagraffer - i ren Uendelighed,</p><p>Langs Pillerne staar Herrerne korrekte og stive, med deres hvide Slips og Buketter i Knaphullet. Rækken af deres skinnende Skjortebryster naaer næsten helt op til Fortæppet.</p><p>De hører mindre: de staar distræt, mens deres Blik forvilder sig i Vrimlen og standser snart ved en Arm, der dukker frem mellem Knip. linger, snart ved et Par slaviske Øine eller en hvid Nakke bag en Maria Stuarts Krave.</p><p>Men da Pianisten slutter, begynder under Opholdet alle Hoveder at bevæge sig i en befriende Bevægelse, og der bryder løs en høi, forvirret Summen. Man ler bag Vifterne, veksler Hilsener og rømmer sig for at blive kendt fra den ene Ende af Salen til den anden. Og enkelte Steder trænger Herrerne sig dristigt ind <span class="pagebreak" id="s111">[Page 111]</span> mellem Rækkerne, og deres sorte Kjoler forsvinder mellem Silkekjolerne og bag Vifterne, der bøies sammen ligesom Skjoldtag over Hovederne.</p><p>Langs Pillerne vifter Herrerne sig mat med deres Silke-Chapeau-bas.</p><p>Schønaich er kommet lige hen til Grevinden, som paa forreste Række smægter af Hede under en Turban af Kniplinger og et Par uhyre Paafuglefjer. Men der lyder pludselig et Horn bag Forhængene, og han gaar tilbage til sin Plads.</p><p>Og mens man skubber med Stolene og reiser sig under forvirret Støi I Baggrunden af Salen, klinger Hornene stærkere, og Tæpperne glider langsomt fra.</p><p>Scenen ligger opfyldt af Skyer. Men langsomt, mens Skuepladsens Dæmring bliver Dag, løftes og sprænges enkeltvis de blaalige Flor, og gennem dem, i straalende Lys, ser man med Buen løftet: Diana beredt til Jagt.</p><p>Der gik som et Gisp gennem Salen. Og paa en Gang bøiede Mændene sig frem Skulder imod Skulder for at se, og ubevægelige I Sæderne stirrede Kvinderne mod Scenen.</p><p>Og mens hvert et Blik sluger hendes Skønhed, der lyser af Glans, løftes vuggende det sidste Flor: Ellen staar der fri.</p><p>Gevandtet slynget om de marmorstærke Skuldre, Bryst og Arme blottet, Benet tegnet fast under Stoffets bløde Linier; trodsig og kysk.</p><div class="pagebreak" id="s112">[Page 112]</div><p>Salen tier aandeløs foran denne Skønhed.</p><p>Og da de røde Forhæng atter glider frem sidder man endnu med tilbageholdt Aandedræt og taus.</p><p>Paa Fyrst Schønaichs Pande var Sveden sprungen frem - -</p></div><div class="teidiv2" id="index-group.1_text.1_body.1_div.6_div.8"><h3><span class="headingNumber">6.8. </span>§</h3><p>Ellen reiser sig og tager Fyrstens Arm for at dandse.</p><p>Det er en Vals, og de dandser længe. De har endnu ikke talt sammen før Dandsen, men mens de valser vuggende og blødt, hvidsker han til hende. Maaske hun ikke hører, hvad han siger. Hun lytter til Orkestrets Melodi og den underlige bølgende Storm af de Dandsendes Trin gennem Salen. Men hun smiler og møder under Dandsen hans Øine, hvis Pupiller glindser.</p><p>- Schønaich, jeg er træt.</p><p>Men han bliver ved at valse, hurtigere, og bestandig smilende lægger hun sig tungt ind i hans Arme, som hun føler skælve om sit Liv.</p><p>Og pludseligt slipper han hende, og de gaar ved Siden af hinanden op ad Marmortrappen til Galleriet, uden at tale.</p><p>Ellen gik iforveien. Der var helt øde i Læsesalene, som laa halvmørke med Skærme over alle Blus, og man hørte ikke anden Lyd end Gassens Kogen og hendes Kjoles Raslen over Tæpperne.</p><div class="pagebreak" id="s113">[Page 113]</div><p>Hun løftede Portieren til et lille Kabinet ved Siden af Læsesalene. Her er godt, sagde hun. Gik ind og satte sig i Hjørnet paa en Puf, stillet under en Gipsappollo og nogle store Palmer.</p><p>- Hvor her er køligt. Hun tog sit Slæb til Side og gjorde Plads for Fyrsten, og da han blev ved at være taus, spurgte hun: Naa - var jeg saa ikke smuk?</p><p>- Ja - De var smuk, sagde han.</p><p>Der var atter stille. Fra Balsalen hørte man Trinene af den evindelige Vals og et Par Violintoner af en blød Takt. Pludselig reiste Fyrsten sig og skubbede Skodderne for Vinduet op. Han blev staaende nogle Øieblikke med Ryggen imod hende, saa vendte han sig:</p><p>- Se, sagde han.</p><p>Der var ganske mørkt paa denne Kant af Haven. Men ude i Dunkelheden saa man de store Busketter rage med deres Skygger op mod Himlen, og fra Alléens Træer steg Kastanieduften op fra Mørket.</p><p>Ellen reiste sig, og de saa begge ud; begge skælvede ved det samme Minde. Og betaget hvidskede Schønaich:</p><p>- Ellen, De maa jo huske det.</p><p>Ellen Maag var meget bleg; hun bøiede Hovedet.</p><p>- Jo, sagde hun, jeg husker.</p><p>Hun satte sig igen. Og vendt imod hende sagde Fyrsten: <span class="pagebreak" id="s114">[Page 114]</span> - Saa ved De ogsaa, at jeg elsker Dem endnu. Han kunde ikke se hendes Ansigt, men pludselig fik han Mod og han lod sig synke ned ved Siden af hende paa Sofaen.</p><p>- Ellen, sagde han, lad mig tale, jeg be'er, og hindre mig ikke? Faar jeg ikke talt, vil jeg kvæles, faar jeg ikke talt - aa jeg ved slet ikke, hvad der hænder. De ved jo, Ellen, at jeg elsker Dem - men hvorfor piner De mig saa, som nu</p><p>- at jeg aldrig, aldrig har elsket andre - men hvorfor vil De saa ikke høre mig? Sig mig det, sig mig, hvorfor.</p><p>Ellen Maag havde leget med sin Vifte. Nu saa hun op.</p><p>- Véd De, hvor jeg led, da De reiste? At alt mit Liv kun var Længsel og Fortvivlelse - - Ellen, Ellen, og saaledes elsker jeg Dem endnu -</p><p>Han lagde sig ned foran hende, og han talte hæst.</p><p>- Saa vanvittigt elsker jeg Dem, saa vanvittigt at der var intet, jeg ikke kunde gøre, intet - ingen Forbrydelse jeg ikke vilde begaa</p><p>- - intet om De kun kunde elske mig - -</p><p>- Og Deres Hustru?</p><p>Schønaich lod Hovedet synke, mens han laa for hendes Fødder.</p><p>Han taug lidt. Og Ellen, der ventede støttet til Statuen, hørte Musiken dæmpet, og Støien af de Dandsendes Trin.</p><div class="pagebreak" id="s115">[Page 115]</div><p>Saa sagde Schønaich:</p><p>- Men nu er hun død.</p><p>- Og jeg elsker Dem, Ellen - -</p><p>. . . Ellen svarede ikke.</p><p>- Ellen. Ser De ikke, "at jeg tigger Dem om Deres Kærlighed.</p><p>Der fløi et pludseligt Smil over Ellens forstenede Ansigt, og idet hun slyngede Viften imod ham, sagde hun:</p><p>Làche!</p><p>Og gik.</p></div><div class="teidiv2" id="index-group.1_text.1_body.1_div.6_div.9"><h3><span class="headingNumber">6.9. </span>§</h3><p>Ellen forlod kort efter Spa. Hun var i Paris og i Italien og ud paa Efteraaret vendte hun hjem til Danmark. Hun tog Ophold i København og var »Saisonens« Løvinde, meget omflagret og med flere Beilere. Men ud paa Vinteren valgte hun af dem alle den ældste og den fornemste, og om Foraaret blev hun gift. Lehnsgreven var nær de treds, men han havde over sig det Skær af fuldendt Fornemhed, som udsletter Aarene. Han havde megen Verdenserfaring og alle Europas fornemste Ordener, som han ærlig havde fortjent, siden han idetmindste uden Uheld havde balanceret paa de fleste Hoffers bonede Gulve. Da han trak sig tilbage som Konseilpræsident - en Stilling han røgtede længe ved at tale lidt og ved at paalægge Respekt ved sin fornemme Ro - havde man ønsket at skænke ham vor høieste Hofcharge. Men han afslog.</p><div class="pagebreak" id="s116">[Page 116]</div><p>En fremmed overordenlig Afsending havde en Gang sagt om Lehnsgreven, at han var Danmarks</p><p>eneste Hofmand.</p><p>Med denne Mand, der havde en voksen Søn af første Ægteskab, giftede Ellen sig. Sønnen havde hun ikke set; han var i Udlandet.</p></div></div><div class="pagebreak" id="s117">[Page 117]</div><div class="teidiv1" id="index-group.1_text.1_body.1_div.7"><h2><span class="headingNumber">7. </span><span class="head">VII.</span></h2><div class="teidiv2" id="index-group.1_text.1_body.1_div.7_div.1"><h3><span class="headingNumber">7.1. </span>§</h3><p>- God Dag. Ellen strakte Haanden ud imod Legationssekretæren. Men hvor tør De egentlig komme her - Hr. de Vilsac - efter hvad De har sagt . . .</p><p>- Sagt, Fru Grevinde?</p><p>- Ja - sagt. Og Ulykken er, at jeg har faaet det at vide ligestrax . . . det vil sige, noget om det. For jeg tror altid, at der er en Gnist af Sandhed i, hvad Folk fortæller.</p><p>- Ja - jeg ved virkelig ikke - noget ufordelagtigt har jeg ikke sagt.</p><p>- Hm. Ellen tog igjen fat paa sit Broderi, og Vilsac satte sig ligeoverfor hende med Ansigtet mod Lyset . . . Det er, som man tager det. Husk Dem lidt om - der blev vist talt om mig forleden hos Admiralens . . . Ellen broderede og holdt Hovedet bøiet over sit Sytøi. Men nu og da, mens de talte, lagde hun Broderiet i sit Skød og saa paa de Vilsac. Efter Bordet . . . oppe i Rygeværelset . . . husk Dem bare om . . .</p><div class="pagebreak" id="s118">[Page 118]</div><p>Hr. de Vilsac sad og glattede paa sin Hat med sin Handske.</p><p>- Jeg har maaske sagt, De var et ualmindeligt Menneske, sagde han. Og det er min Mening.</p><p>- Nei, det var Gyldenfelt, som kaldte mig en Sfinx. Saa banalt var Deres ikke. De sagde, tror jeg nok, noget om - Ellen lo ganske kort - at jeg var en Forbryder. Maa jeg spørge, kalder De det fordelagtigt?</p><p>Vilsac trommede et Øieblik ganske svagt, utaalmodigt paa Hattepullen.</p><p>- Hvem har refereret Dem den Samtale?</p><p>- Det er jo ligemeget. Der var vist en ti-tolv Herrer tilstede.</p><p>- Den, som har sagt det, har - handlet, handlet meget mærkeligt. Hvad man siger saadan I en Samtale, kan aldrig rives ud af sin Sammenhæng. Jeg sagde forresten - han løftede Blikket fra Hattepullen - at . . . Ja - der blev Tale om Dem og saa sagde jeg: At De vilde aldrig kunne bukke under for en Trivialitet - men De kunde maaske nok begaa en Forbrydelse . . . I den Sammenhæng var det kun en Kompliment.</p><p>- Ser De, der har De jo Forbrydelsen ! Hør, kære, hvor tidt skal jeg dog raade Dem til, Vilsac, at lade være med at være aandfuld, saa længe De er her ved Legationen. Vi <em>er</em> ikke aandrige hertillands - og De faar bare Ord for at være ondskabsfuld.</p><div class="pagebreak" id="s119">[Page 119]</div><p>Hun taug lidt og lagde Broderiet bort.</p><p>- Alvorlig talt - skulde De hellere have ladet den - Sentens usagt. De er ikke <em>berettiget til at vide</em> saameget om mig - saa kan man tænke, hvad man vil og . . . tie stille -</p><p>Vilsac bøiede Hovedet. De har ganske Ret. Det var ubesindigt.</p><p>Efter en lille Pause sagde Ellen: Ved De hvad - jeg tror nu, vi er alle meget almindelige Mennesker, som alle paa en given Tid kan gjøre noget ualmindeligt. Mindst rigtignok i vor Kreds . . .</p><p>- Mindst? Nei, sig mest . . . Vi har Tid til det . . . <em>Det</em> er <em>vor</em> Ulykke - vi har jo ikke andet at bestille end skifte Luner og Klæder og at forelske os.</p><p>Han taug lidt, og mens han saa paa hende, sagde han:</p><p>- Og naar saa en Forelskelse pleies, kan den blive til en Lidenskab.</p><p>Ellen flyttede sin Hæl lidt frem og tilbage paa Gulvtæppet: Saa skulde man ikke pleie den, sagde hun.</p><p>Vilsac svarede ikke, og en Smule hurtigt for at undgaa en Pause sagde hun igjen: Folk tror Dem forresten ikke, Vilsac.</p><p>- Hvad mener Der</p><p>- Jeg ved jo godt, hvad det vilde sige - med . . . ikke at bukke under for en Trivialitet . . .</p><div class="pagebreak" id="s120">[Page 120]</div><p>men Folk siger om os to, at vi er meget gode Venner.</p><p>- Hvem har sagt Dem det?</p><p>- Adskillige . . . Men det er mig ligegyldigt. Bagtalelsen har aldrig interesseret mig, ikke en Gang den Bagtalelse, der gaar ud over mig selv. Og uden Overgang gav hun sig til at tale om en ny Roman, som lige var udkommen i Paris.</p><p>Der blev i Virkeligheden talt meget om Grevinde Urne.</p><p>Thi Ellen havde ingen Egenskaber, som kunde forsone hendes eget Køn med hendes Skønhed: hun viste ikke megen Fortrolighed mod nogen, hun var ikke meget blød i sit Væsen og hun havde ingen uadskillige Veninder. Derfor hævnede Damerne sig ogsaa, naar Ellen var fraværende, ved bestandige Raillerier, som holdt sig op ved allehaande Smaating: ved den gule Rose, hun altid havde fæstet ved sit Bryst, ved det sorte Silkebetræk paa Væggene i hendes Budoir, og, mellem sig selv indbyrdes, ved alt det nøgne i hendes Malerisamling.</p><p>Herrerne var paa deres Side mistænksomme og aarvaagne. De holdt Ørene stive og ventede. Selv de kyndigste forstod ikke, men de tænkte, at Tiden vilde modne Frugten, og saa vilde den vèl en smuk Dag falde ned i Hovedet paa en eller anden. Derfor holdt de sig i Nærheden, og mens de ventede, gik de omkring og snusede efter en Hemmelighed i Grevindens Liv og - fandt intet.</p><div class="pagebreak" id="s121">[Page 121]</div><p>Thi der var slet intet. Greven var vanvittig forelsket i sin Kone, og hun tillod ham at være det. Hun opmuntrede ham endogsaa i mange Ting saa stærkt, at det saa ud, som om hun virkelig holdt af ham. De red ofte sammen lange Ture, hvor de blev borte halve Dage; og spiste Frokost i en Kro, hvor det kunde falde sig - en ren Idyl; i Selskab og Theatret var de altid sammen, og om Vinteren paa Ballerne, naar Dansen var begyndt, og de ældre Herrer sad rundt i Krogene med deres Likør og deres Sportpassiar, eller de spillede Kort i Rygeværelset, kom Grevinde Urne ofte varm af Dansen i sin Silkedragt og spredte en Duft af Viol midt i Havannarøgen, mens hun stillede sig bag Grevens Stol og lagde Armene paa hans Skulder, og raadede ham i Spillet; eller hun tvang ham ubarmhjærtigt til at lægge Kortene og bortførte ham til en Vals: thi hun sagde, ingen kunde valse som han.</p><p>Der var ingen Grund til at tro, at hendes Ægteskab ikke var lykkeligt. Og ellers delte hun i sit Liv ganske sit «Selskabs» Interesser. Greven var Sportsmand, og hun kendte hans Stalde ligesaa godt som han selv. Hun var aldrig smukkere, end naar hun sad tilhest om Morgenen paa sin sorte Hingst, og det var en Gang, da hun en Efteraarsdag styrede sit Firspand paa Strandveien, at den engelske Gesandt beundrende havde sagt: at hun var født til at være en Konges Maitresse.</p><div class="pagebreak" id="s122">[Page 122]</div><p>Da Ellen hørte Ytringen, sagde hun smilende næste Gang, de saas, til den fremmede Minister.</p><p>- De anser mig nok ikke for værdig til at være Dronning, Sir Audburn?</p><p>Og Sir Audburn havde haft Aandsnærværelse nok til at svare ;</p><p>- Fordi en Konges Elskede er mægtigere, Grevinde.</p><p>Ved Væddeløbene paa Eremitageplænen hørte Ellen Urne til de ivrigste. Steg pludseligt Løbenes Interesse; blev Udfaldet tvivlsomt ved et uventet Forspring, kunde Grevinden med en Gang blive ganske bleg - thi Ellen Urne blev bleg naar hun kom i Oprør - og febrilsk fordoblede hun sine Indsatser, mens hun blev siddende fremadbøiet uden at tage Kikkerten bort fra sine Øine, der skinnede.</p><p>Da mente de Kyndige paa Saddelpladsen - og der var enkelte, som forstod sig lige godt paa Heste og paa Kvinder - at der vel maatte komme den Tid, hvor Grevinde Urne ikke mere vilde lade som om hun var forelsket i sin sextiaarige Gemal.</p><p>Og der var andre, som sluttede af andet. Thi naar de fra Parkettet i Kikkerten streifede den lille Loge ved Siden af Hofdamernes, som Urne havde hver Tirsdag og Fredag, da blev de undertiden slaaet af et besynderlig tomt og slukket Blik, der mødte dem i Ellen Urnes Ansigt saadan, <span class="pagebreak" id="s123">[Page 123]</span> som hun sad der bag Viften og havde glemt sig selv og troede sig usét. Et trøstesløst og stirrende Blik, saa de begyndte igen at pine sig selv for at finde Hemmeligheden, og de fandt ikke nogen - fordi der var ingen.</p><p>Thi Ellen var til daglig intet andet end bestandig kedsommelig træt.</p><p>Hun var ked endog af at ønske, og hun syntes ofte selv, hun var altfor dorsk til at længes. Hun modtog i vanemæssig Trang til at nyde, ladt og dovent, Dagenes Velvære, og hun blev liggende pletfri i sit ørkesløse Ægteskab, fordi intet fristede hende og fordi hun havde en stolt Respekt for sig selv, Foragt for de andre.</p><p>Saaledes levede hun Dag efter Dag med smaa Ting, sjælelig ligegyldig, og Aarstiderne gled med deres vekslende Nydelser bestandig over i hinanden. Fra Urnebygaard tog de til Byen - tidligt, thi Ellen holdt ikke af Efteraarets Dryp fra Træerne og Bladdansen over Plænerne - fra København i April til Paris, fra Paris atter hjem. Og overalt var Livet lige tomt, men hver Dag altid opfyldt.</p><p>Paa den Maade gled hendes Liv.</p><p>- Men undertiden kunde hun i sin Ladhed pludselig streifes af et Lune. Som om hun aabnede Øinene og fulgte et kort Minut med Blikket en Sommerfugl, der fløi hendes Liv forbi.</p><p>Hun kunde paa en Reise - paa et Dampskibs Dæk eller i en Kupés Hjørne -føle et <span class="pagebreak" id="s124">[Page 124]</span> minutfødt Behag ved at være nær en ganske fremmed, og hver i sit Hjørne kunde de veksle et Blik, der vagt ønskede og ubestemt lovede. Og gik han, denne fremmede, fulgte hun ham fra Kupeens Vindue med Øinene, og hun syntes i ubestemt Misnøie at nu var noget resultatløst gaaet hendes Liv forbi - indtil hun faldt tilbage i sit Sæde med et svagt Suk - og glemte Ansigtet.</p><p>En Gang havde hun følt et saadant rodløst Behag for en smuk Jokey i Cirkus. Hun havde følt det straks den første Aften, hun saa ham komme ind senestærk og smidig og med det græske Ansigt oplivet af Ridtets Spænding. Og da han lod sine store, tungsindige Øine glide langs Logerne, havde ogsaa han dvælet . . . Næste Aften var hun der igen og den næste, og deres Blikke havde hængt i hinanden, og begge havde de længtes , . . Men hun søgte ingen Leilighed og nedbrød ingen Skranker, og da han en Dag stod i hendes Salon i en skrigende brun Frakke og tilbød at ride hendes Heste til, lod hun den forbløffede Artist vise ned til sin Kusk.</p><p>Paa Urnebygaard havde hun næste Sommer truffet sammen med en ung Mand, en tyveaars Englænder, der elskede Musik og spillede Violin. De havde spillet noget Beethoven med hinanden, og Ellen fandt, at han havde en smuk Tone og god Opfattelse. Udover det var det første Gang, <span class="pagebreak" id="s125">[Page 125]</span> hun tænkte paa ham, den Dag, da han pludselig sank ned for hendes Fødder og overmandet, i graadkvalte Ord sagde, han elskede hende. Hun havde egenlig aldrig set ham, før nu han laa paa Knæ.</p><p>Og da hun saa dette blonde, skægdunede Ansigt forvrænget af Bevægelse og Lidenskab, havde hun givet sig til at le, uimodstaaelig let. . . </p><p>Og hun blev ved at le, mens hans Ansigt forstenedes i stum og forfærdet Smerte, havde lét lige til han ravede op og tumlende var gaaet hen over Gulvet, og Døren var faldet til efter ham, og selv da kunde hun ikke holde op.</p><p>Næste Dag hørte hun, han havde hængt sig i en Knage paa sin Sovekammervæg i et Haandklæde.</p><p>Ellen blev forbauset. Hun hverken angrede eller fortrød - ikke en Gang sin Latter - men hun blev nysgjerrig. Hun tænkte i nogen Tid mere paa denne døde, end hun længe havde tænkt paa nogen levende. Hun søgte at erindre de Ord, han havde sagt, hans Blik, hans Minespil, hans Ansigt forfulgte hende. Thi dette tyveaars Menneske havde forbauset hende: han var virkelig gaaet ud <em>der</em> af Døren og uden at tøve et Minut, uden at tage Afsked med nogen, uden at skrive en Linie - han havde dog Forældre, vidste hun, og Sødskende - havde han hængt sig i sit Haandklæde.</p><div class="pagebreak" id="s126">[Page 126]</div><p>Og Alverden troede med hende, at han var det mest dagligdags Menneske paa Jorden.</p><p>Og <em>han</em> vikle ikke leve uden sin Kærlighed.</p><p>Hun gik i Kirken til hans Begravelse. Det var en Middag i August og der var en lummer Døsighed over Folk og Rum, tung Dunst af Ligluft, Buxbomgrene og Blomster. Degnen snøvlede Psalmerne frem, og siden talte Præsten under en uafladelig Snøften om Herrens uransagelige Veie. Et Par Svaler fløi ind under Hvælvingen og kvidrede uafbrudt under Talen og Rosenduften slog i tunge Drag fra Kirkegaarden ind gennem Dørene.</p><p>Ellen sang ikke med og hørte ikke efter. Ord og Sang gled hende forbi ; mens hun selv ræsonerede over sin Hjerteløshed, sad hun under hele Handlingen og nød i inciteret Behag sin Hemmelighed, at dette Menneske var død af Kærlighed. Ikke just af Kærlighed til hende, det var ikke det, som mest pirrede hende; thi han var hende saa ligegyldig. Kun det, at han havde haft Mod til strax at knytte det Haandklæde om Halsen og dø.</p><p>Og da de steg op i Vognen - hun og Greven - gav hun pludselig efter for en pirrende Lyst til Fortrolighed og sagde:</p><p>- Det var af Kærlighedssorg?</p><p>Greven var ved at tænde sin Cigar:</p><p>- Na-tur-lig-vis. Ellers var det . . . jo ingen Roman . . . Vel sagtens til Guvernanten?</p><div class="pagebreak" id="s127">[Page 127]</div><p>- Nei - til mig.</p><p>Greven vendte Hovedet, og de saa paa hinanden.</p><p>- Idag er det akkurat otte Dage, siden han erklærede mig sin Kærlighed.</p><p>Grev Urne betragtede et Øieblik sin Hustru, men Grevinden lagde sig taus tilbage i Vognen uden at tale mer. Og greben af et underlig koldt Ildebefindende under sin Hustrus besynderlige Blik, mens hun sad tilbagelænet i Skyggen af sin Parasol, spurgte Grev Urne ikke mer.</p><p>Lidt efter kastede han ogsaa sin Cigar, som om Havaneseren ikke smagte ham, og uden at veksle flere Ord naaede det grevelig Par i Taushed Gaarden.</p><p>- - Ellen Urnes Liv var da en rolig, aristokratisk Tilværelse med Formens Skærmbrædt rundt om: Døgnet og Moderne og Godgørenheden stablede noget Indhold op, og - Tiden gik.</p><p>Men undertiden, naar hun sad med en Bog paa sin Yndlingsplads i den gamle gotiske Stol under den store kinesiske Parasol, kunde hun pludselig læne sit blege Ansigt mod Urnernes Vaaben paa Rygstødet, og krampagtig knyttede hun Haanden mod sit Bryst; eller Hænderne faldt, naar hun spillede, pludselig kraftløse ned fra de hvide Taster, og hun stansede midt i en larmende Rubinstein for at falde sammen over Flygelet med et Suk, dybt som en tung Stønnen; <span class="pagebreak" id="s128">[Page 128]</span> eller hun kunde, mens hun roligt styrede sit spanske Spand, rank og fornem, paa en Gang hæve den smidige Elfenbenspidsk over de steilende Dyr og pidske voldsomt deres glinsende Kroppe, som vilde hun tvinge Blodet frem.</p><p>Og ofte, naar kun laa foran Kaminen og og stirrede paa Blokkene i det flammende Baal, begyndte hun med et at maale Salen med lange, uens Skridt, som om det store Rum pludselig blev altfor trangt og ikke havde Plads. Og da rev hun heftigt Fløjdørene til Balkonen op og med Peltskaaben om sig stod hun midt i Vinteraftenens Kulde paa Altanen feberhed og med brændende Blod: Hun trængte til Luft og til den frie Himmel.</p><p>Hun bragtes til Ro af den summende Larm af Byen under sine Fødder og Vognenes uafladelige, fjærne Rullen og Sporvognenes Klokker, der kom nærmere og forsvandt - - -</p><p>Undertiden saa hun en Gadejægerske med smaa trippende Skridt gaa frem og tilbage om Palæets Hjørne, og bøiede hun sig frem over Balkonen, kunde hun høre hendes Hvidsken med Mændene, der gik forbi. Hun hørte Pigens plebeiiske Kælenavne og Mandens Spørgsmaal, og der kunde komme i Grevinde Urnes Blik, naar det fulgte Parret, som fjernede sig Arm i Arm, en graadig Fortvivlelse . . .</p><p>Saa gik hun tilbage til Salonen, der laa med sine Palmer og Blomstergrupper og sine tyrkiske <span class="pagebreak" id="s129">[Page 129]</span> Divaner som en dunkel og duftende Haremssal, og træt og kraftløs sank hun sammen i en Stol.</p><p>Greven kom ind og urolig ved Synet af sin Hustrus forstenede Ansigt, lod han Haanden glide gennem hendes Haar og spurgte ængsteligt:</p><p>- Ellen, du er ikke rask:</p><p>Men Ellen rystede paa Hovedet og bøiede det bort fra hans Kærtegn.</p><p>- Jeg har det godt, sagde hun. Jeg er kun saa træt.</p><p>Og naar Greven var gaaet, og Portièren var faldet til efter ham, sad hun igen, stirrende og fortabt i sine Tanker.</p><p>Ellen Urne spurgte sig selv, om det dog evig, evig skulde blive ved som nu. Hun saa paa sit Liv, som det blev levet, indholdsløst, fra Dag til Dag, og hun syntes, at det var kun som et snigende Mord. En evig, en evig Karussel omkring det tomme, ligegyldige.</p><p>Men saaledes var det, og der var intet andet.</p><p>Og hun - hun blev her. Hun reiste sig ikke og gik, løb ikke fra denne Gammelmandsforelskelse, hvis mindste Berøring var hende en Væmmelse. Der kunde være Dage, hvor hun syntes, hun maatte fly, hvor hun ækledes rent for sig selv og kaldte sig med Pøbelens Navne, fordi hun sad endnu her i de Urners Palæ . . . men hun blev.</p><p>Hun havde valgt den ældste af sine mange Beilere, saa havde hun troet sig tryg. Og saa <span class="pagebreak" id="s130">[Page 130]</span> var Lehnsgrev Urne en kraftig og levestærk Mand, som var til Vanvid forelsket . . . Og alligevel sad hun endnu paa fjerde Aar som Grev Urnes Hustru, og hun tvang sig til at opfylde sine Pligter, og hun sad inde Aar for Aar med en tom Pletfrihed, og hver Dag foragtede hun sig selv.</p><p>Og der var ingen Opgaver og der var ingen Maal.</p><p>Saaledes var hendes Liv.</p></div><div class="teidiv2" id="index-group.1_text.1_body.1_div.7_div.2"><h3><span class="headingNumber">7.2. </span>§</h3><p>- Men det er slet ikke, fordi jeg mener, vi Kvinder er bedre, Vilsac, vi er kun ikke saadan.</p><p>- Ja men, det er jo det, jeg siger: en Skare Sfinxer.</p><p>- Slet ikke. Men Forfatterne kender os ikke. Naar de bare vidste, hvor tidt vi Damer smiler ad deres Heltinder . . . Hvert Øjeblik træffer man noget, man kun kan le af. . . </p><p>- For Exempel?</p><p>- Aa - Exempler - Ellen lænede sig tilbage og legede med Fingrene paa Stolearmen - Mændene ved, for Exempel, aldrig hvad for en Agtelse en Kvinde instinktmæssig har for sig selv . . . for . . . sit Legeme . . . Det har jeg aldrig sét nogen Forfatter forstaa - - - Og det er dog noget af det vigtigste - -</p><p>- For mange.</p><p>- For alle - tro De mig. Derfor bliver de, som har bevaret Agtelsen, ikke malet gode <span class="pagebreak" id="s131">[Page 131]</span> nok, de, som har tabt den, ikke fortvivlede . . . ikke slette nok.</p><p>- Det er rén Theori.</p><p>- Saa? Ellen taug lidt. Jeg saa «den Fremmede», iaftes. Der er et Sted - hvor han har været lige ved at sige noget sandt, Dumas . , . elller jeg kom til at tænke paa det, da jeg hørte noget halvveis andet, som blev sagt.</p><p>- Hvor det?</p><p>- Jeg ved ikke - det er vist af Doktoren - er han ikke Læge?</p><p>- Jeg tror, han er Kemiker.</p><p>- Naa, ja, det er sandt . . . Det var noget om, at Kvinderne altid trængte til Religion. Jeg kunde tænke mig at - - man midt i hele denne Tomhed gjorde en Lidenskab til sin Religion.</p><p>- Men hvad vil det egenlig sige at gjøre til sin Religion.</p><p>- At bringe alle Ofre for den - alt - - at gjøre det Vanvittige - det fanatiske . . . at blive Martyr med Glæde -</p><p>Grevinden saa op, og der var kommet noget som en svag Rødme op i hendes Kinder. Men saa skiftede hun Tone og sagde:</p><p>- Men, bedste Vilsac - jeg bliver altid saa dybsindig, naar jeg taler med Dem. Ellers plager det mig ikke . . . Er der ellers noget nyt?</p><p>- Aa, man siger, at Mr. Tholer endelig forleden har faaet Øinene op.</p><div class="pagebreak" id="s132">[Page 132]</div><p>- Nei? Endelig - saa bliver Tholers Ægteskab nok lykkeligt.</p><p>- Hvad behager. Naar han har erfaret, at . . .?</p><p>- At Byens første Don Juan har foretrukket hans Kone. Det giver hende Prestige, og det var kun det, hun manglede.</p><p>- De tror meget slet om Mændene, Grevinde Urne.</p><p>- Ja - meget slet, eller jeg tror - maaske snarere, at der er meget faa Mænd.</p><p>Lidt efter tog Vilsac Afsked, og Grevinden klædte sig paa til en Diner hos den engelske Gesandt.</p></div><div class="teidiv2" id="index-group.1_text.1_body.1_div.7_div.3"><h3><span class="headingNumber">7.3. </span>§</h3><p>De var kommet hjem igen, og Greven og Grevinden drak The i den store Dagligstue ved et lille Bord tæt ved Kaminen. De havde droftet Toiletterne og Hændelsen hos Tholers, som der var blevet talt noget om inde hos Herrerne efter Bordet. Nu havde Greven taget Aftenavisen og læste.</p><p>Grevinden var træt.</p><p>Hun sad ørkesløst med Hænderne i Skødet og havde svaret mest kun med Ja og Nei. Saa lagde Greven Avisen bort, og da de havde siddet noget tause, uden at Ellen sagde noget eller rørte sig, reiste Greven sig for at gaa.</p><p>- God Nat, sagde han og kom hen til hendes Stol.</p><div class="pagebreak" id="s133">[Page 133]</div><p>Hun løftede Haanden lidt mat fra sit Skød: God Nat, sagde hun, jeg er saa træt.</p><p>Saa gaar du vel til Ro, min Ven. Der var ogsaa noget varmt. Greven vilde gaa, men henne udenfor Lampelyset, stansede han igen.</p><p>- Jeg har Faaet Brev - fra Carl, sagde han.</p><p>Ellen troede, han var gaaet. Hun vendte ikke Hovedet. Idag? - Har han det godt?</p><p>- Rigtig godt.</p><p>Ellen spurgte ikke mer, men hun saa flygtig hen paa sin Mand, der var begyndt at gaa frem og tilbage paa Gulvet henne i Mørket.</p><p>Han kom hen og satte sig igen.</p><p>- Han fyldte tyve Aar forleden, sagde han.</p><p>Grevinden blev ved at tie, og Greven til-</p><p>føiede, mens han gav sig til at lege med Kniven:</p><p>- Han var allerede helt voxen ifjor.</p><p>- Det kan jeg forstaa, sagde hun. Og uden at tænke over det, helt distræt tilføiede hun: Naar skal han herhjem?</p><p>Greven greb det:</p><p>- Mener Du ogsaa, det var paa Tiden? sagde han.</p><p>Ellen saa over og ganske apatisk sagde hun: - Ja - hvis Du synes. Og han maa jo dog som Stamherre . . .</p><p>Det er ganske sandt, men . . . Jeg havde troet, det var Dig ubehageligt. Saadan at have en voxen Søn -</p><p>Ellen reiste sig lidt i Stolen. Det begyndte <span class="pagebreak" id="s134">[Page 134]</span> at gaa op for hende, hvad det dreiede sig om. Ja, sagde hun, det vil blive besynderligt. Hun skød Slæbet til Side med Foden og stod op. Men jeg skal være for Carl alt, hvad jeg kan.</p><p>Greven tog hendes Haand: Det ved jeg, sagde han. Det ved jeg, Ellen, at Du vil.</p><p>Han talte meget om det ønskelige i, at Sønnen kom hjem for at lære alle Forhold her at kende. Han skulde dog en Gang i Tiden . . . og han maatte naturligvis være noget fremmed for alt, opdraget som han var i Brüssel - Pensionen - men det havde været hans Moders Ønske . . .</p><p>Ellen stod lænet til Kaminen med Hovedet støttet til sin Arm. Da Greven holdt op at tale, sagde hun igen langsomt: Ja, jeg skal alt være for ham, hvad jeg kan.</p><p>- Aa, han er jo forresten et rent Barn. Greven boiede sig og, idet han kyssede hendes Haand, sagde han smilende: I Grevinden bliver han naturligvis forelsket.</p><p>Greven var gaaet, men Ellen stod endnu foran Ilden i den samme Stilling med Hovedet støttet paa sin Arm, i Lyset af Kandelabrerne.</p><p>Hun havde egenlig aldrig tænkt meget paa sin Mands Søn. Kun i Ny og Næ blev hans Navn nævnet, talt om ham var der sjelden blevet. To- tre Gange havde hun skrevet nedenunder Grevens Breve et Par Ord som lød: Deres Faders Hustru sender Dem en venlig Hilsen - eller sligt; naar de om Foraaret reiste til Paris, tog Greven altid <span class="pagebreak" id="s135">[Page 135]</span> fem-seks Dage til Brüssel for at besøge Sønnen, men han havde aldrig spurgt hende, om hun vilde med, og hun havde ikke bedt derom - - Saa havde hun aldrig set ham.</p><p>Og nu skulde dette fremmede Menneske paa tyve Aar komme her som Søn . . . Det vilde ikke blive let - sandelig ikke let.</p><p>Ellen løftede Hovedet og mødte sit eget Billede i Speilet. Et Øieblik var hun blændet af sig selv. Hun betragtede Billedet nysgerrigt, som en fremmeds, og hun gav sig til at bevæge Hovedet, saa Lyset fra Kandelabrerne gled hen over hendes Hals og Hagen. Saa smilede hun.</p><p>Hun fik paa en Gang Lyst til at se Billedet af sin Stedsøn. Der hang et Maleri i hendes Mands Stue. Hun huskede, at hun den første Aften efter Bryllupsreisen, da hun gik igjennem Værelset havde set to Malerier, et større af en Dame med store melankolske Øine og underneden et mindre af en seks-otte Aars Dreng i en Fløielsbluse, der lignede Damen . . .</p><p>Hun havde straks sagt til sig selv, at det var hendes Mands første Kone og Sønnen . . . Siden havde hun, ærlig talt, aldrig tænkt paa dem . . .</p><p>Hun tog Lampen og gik ind gennem Kabinettet til Grevens Værelse. Der satte hun sig ved Skrivebordet og betragtede Billederne. Der var noget eget, meget blødt i den første Grevinde <span class="pagebreak" id="s136">[Page 136]</span> Urnes Ansigt, noget dueagtigt og skræmt i Blikket, noget eiendommelig hjælpeløst spørgende.</p><p>Og det samme Blik var der hos Sønnen. Man saa i det lokkede Barneansigt slet ikke andet end de store Dueøine. Forresten var Drengen smuk.</p><p>Hun søgte efter Albummet. Maaske var der senere Billeder. Mens hun ledte, fandt hun paa en Stumtjener i et Hjørne en Kapsel af Citrontræ, som hun tankeløst lukkede op. Der var to Billeder deri, hun selv og Sønnen. Det maatte være taget fornylig. Han stod med Spadserestok og Hat i Haanden i en tætsluttende moderne Dragt. Men Ansigtet var i forbausende Grad det samme; det samme blide, uudviklede som hos den otteaars Dreng. Og Øinene, et Par store duggede, uforstaaende og drømmende Øine - rene Barneøine . . .</p><p>Hun tog Billedet ud for at se at finde en Dato. Jo - der stod det. Til Fader fra hans Carl. Nytaar 80. Hvilken mærkelig klar og barnlig, upersonlig Haandskrift . . . Saa var han virkelig tyve Aar paa Billedet.</p><p>Mens hun satte Fotografiet ind, faldt hendes Øine paa hendes eget Billede i Kapselen. Det var taget sidste Foraar i Paris, og Ellen kaldte det en fri Fantasi over hende selv. Hun sad med Hovedet støttet paa en halvblottet Arm og Haaret langt ned imod Øinene. Mange Kniplinger op om Halsen. Fotografiet var afskyeligt, saadan som <span class="pagebreak" id="s137">[Page 137]</span> hun stirrede, saa forskrækket. Det var naturligvis de Rembrandtske Spøgelselys, der var lagt over Ansigtet. . .</p><p>Hun saa igen over paa Sønnen.</p><p>Saa faldt hun i Tanker med Kapselen i sin Haand. Hun slap den, og uden at hun mærkede det, mens hun sad fortabt og stille, gled Kapslen langsomt ned ad hendes Skød og blev liggende aaben paa hendes Slæb.</p><div class="stage it">Ende paa første Del.</div></div></div></div></div></div></body></html>